<prud. peristeph. 1.1> Scripta sunt caelo duorum martyrum uocabula,
<prud. peristeph. 1.2> aureis quae Christus illic adnotauit litteris,
<prud. peristeph. 1.3> sanguinis notis eadem scripta terris tradidit.
<prud. peristeph. 1.4> Pollet hoc felix per orbem terra Hibera stemmate,
<prud. peristeph. 1.5> hic locus dignus tenendis ossibus uisus deo,
<prud. peristeph. 1.6> qui beatorum pudicus esset hospes corporum.
<prud. peristeph. 1.7> Hic calentes hausit undas caede tinctus duplici,
<prud. peristeph. 1.8> inlitas cruore sancto nunc harenas incolae
<prud. peristeph. 1.9> confrequentant obsecrantes uoce, uotis, munere.
<prud. peristeph. 1.10> Exteri nec non et orbis huc colonus aduenit,
<prud. peristeph. 1.11> fama nam terras in omnes percucurrit proditrix
<prud. peristeph. 1.12> hic patronos esse mundi, quos precantes ambiant.
<prud. peristeph. 1.13> Nemo puras hic rogando frustra congessit preces,
<prud. peristeph. 1.14> laetus hinc tersis reuertit supplicator fletibus
<prud. peristeph. 1.15> omne, quod iustum poposcit, inpetratum sentiens.
<prud. peristeph. 1.16> Tanta pro nostris periclis cura suffragantium est,
<prud. peristeph. 1.17> non sinunt inane ut ullus uoce murmur fuderit,
<prud. peristeph. 1.18> audiunt statimque ad aurora regis aeterni ferunt.
<prud. peristeph. 1.19> Inde larga fonte ab ipso dona tetris influunt,
<prud. peristeph. 1.20> supplicum causas petitis quae medellis inrigant;
<prud. peristeph. 1.21> nil suis bonus negauit Christus umquam testibus,
<prud. peristeph. 1.22> testibus, quos nec catenae, dura nec mors terruit
<prud. peristeph. 1.23> unicum deum fateri sanguinis dispendio,
<prud. peristeph. 1.24> sanguinis, sed tale damnum lux rependit longior.
<prud. peristeph. 1.25> Hoc genus mortis decorum, hoc probis dignum uiris:
<prud. peristeph. 1.26> membra morbis exedenda texta uenis languidis
<prud. peristeph. 1.27> hostico donare ferro morte et hostem uincere.
<prud. peristeph. 1.28> Pulchra res ictum sub ense persecutoris pati,
<prud. peristeph. 1.29> nobilis per uulnus amplum porta iustis panditur,
<prud. peristeph. 1.30> lota mens in fonte rubro sede cordis exilit.
<prud. peristeph. 1.31> Nec rudem crudi laboris ante uitam duxerant
<prud. peristeph. 1.32> milites, quos ad perenne cingulum Christus uocat,
<prud. peristeph. 1.33> sueta uirtus bello et armis nunc fidei militat.
<prud. peristeph. 1.34> Caesaris uexilla linquunt, eligunt signum crucis
<prud. peristeph. 1.35> proque uentosis draconum, quos gerebant, palliis
<prud. peristeph. 1.36> praeferunt insigne lignum, quod draconem subdidit.
<prud. peristeph. 1.37> Vile censent expeditis ferre dextris spicula,
<prud. peristeph. 1.38> machinis murum ferire, castra fossis cingere,
<prud. peristeph. 1.39> inpias manus cruentis inquinare stragibus.
<prud. peristeph. 1.40> Forte tunc atrox secundos Istrahelis posteros
<prud. peristeph. 1.41> ductor aulae mundialis ire ad aram iusserat,
<prud. peristeph. 1.42> idolis litare nigris, esse Christi defugas.
<prud. peristeph. 1.43> Liberam succinta ferro pestis urgebat fidem;
<prud. peristeph. 1.44> illa uirgas et secures et bisulcas ungulas
<prud. peristeph. 1.45> ultro fortis expetebat Christi amore interrita.
<prud. peristeph. 1.46> Carcer inligata duris colla bacis inpedit,
<prud. peristeph. 1.47> barbaras forum per omne tortor exercet manus,
<prud. peristeph. 1.48> ueritas crimen putatur, uox fidelis plectitur.
<prud. peristeph. 1.49> Tunc et ense caesa uirtus triste percussit solum
<prud. peristeph. 1.50> et rogis ingesta maestis ore flammas sorbuit,
<prud. peristeph. 1.51> dulce tunc iustis cremari, dulce ferrum perpeti.
<prud. peristeph. 1.52> Hic duorum cara fratrum concalescunt pectora,
<prud. peristeph. 1.53> fida quos per omne tempus iunxerat sodalitas,
<prud. peristeph. 1.54> stant parati ferre, quidquid sors tulisset ultima,
<prud. peristeph. 1.55> seu foret praebenda ceruix ad bipennem publicam
<prud. peristeph. 1.56> uerberunt post uim crepantum, post catastas igneas,
<prud. peristeph. 1.57> siue pardis offerendum pectus aut leonibus.
<prud. peristeph. 1.58> 'Nosne Christo procreati mammonae dicabimur
<prud. peristeph. 1.59> et dei formam gerentes seruiemus saeculo?
<prud. peristeph. 1.60> absit ut caelestis ignis se tenebris misceat.
<prud. peristeph. 1.61> Sit satis, quod capta primo uita sub chirografo
<prud. peristeph. 1.62> debitum persoluit omne functa rebus Caesaris,
<prud. peristeph. 1.63> tempus est deo rependi, quidquid est proprium dei.
<prud. peristeph. 1.64> Ite, signorum magistri, et uos, tribuni, absistite,
<prud. peristeph. 1.65> aureos auferte torques, sauciorum praemia!
<prud. peristeph. 1.66> clara nos hinc angelorum iam uocant stipendia.
<prud. peristeph. 1.67> Christus illic candidatis praesidet cohortibus
<prud. peristeph. 1.68> et throno regnans ab alto damnat infames deos
<prud. peristeph. 1.69> uosque, qui ridenda uobis monstra divos fingitis.'
<prud. peristeph. 1.70> haec loquentes obruuntur mille poenis martyres,
<prud. peristeph. 1.71> nexibus manus utrasque flexus inuoluit rigor
<prud. peristeph. 1.72> et chalybs adtrita colla grauibus ambit circulis.
<prud. peristeph. 1.73> O uetustatis silentis obsoleta obliuio!
<prud. peristeph. 1.74> inuidentur ista nobis fama et ipsa extinguitur,
<prud. peristeph. 1.75> chartulas blasfemus olim nam satelles abstulit,
<prud. peristeph. 1.76> ne tenacibus libellis erudita saecula
<prud. peristeph. 1.77> ordinem, tempus modumque passionis proditum
<prud. peristeph. 1.78> dulcibus linguis per aures posterorum spargerent.
<prud. peristeph. 1.79> Hoc tamen solum uetusta subtrahunt silentia,
<prud. peristeph. 1.80> iugibus longum catenis an capillum pauerint,
<prud. peristeph. 1.81> quo uiros dolore tortor quaue pompa ornauerit.
<prud. peristeph. 1.82> Illa laus occulta non est nec senescit tempore,
<prud. peristeph. 1.83> missa quod sursum per auras euolarunt munera,
<prud. peristeph. 1.84> quae uiam patere caeli praemicando ostenderent.
<prud. peristeph. 1.85> Illius fidem figurans nube fertur anulus,
<prud. peristeph. 1.86> hic sui dat pignus oris, ut ferunt, orarium,
<prud. peristeph. 1.87> quae superno rapta flatu lucis intrant intimum.
<prud. peristeph. 1.88> Per poli liquentis axem fulgor auri absconditur
<prud. peristeph. 1.89> ac diu uisum sequacem textilis candor fugit,
<prud. peristeph. 1.90> subuehuntur usque in astra nec uidentur amplius.
<prud. peristeph. 1.91> Vidit hoc conuentus adstans, ipse uidit carnifex
<prud. peristeph. 1.92> et manum repressit haerens ac stupore obpalluit,
<prud. peristeph. 1.93> sed tamen peregit ictum, ne periret gloria.
<prud. peristeph. 1.94> Iamne credis, bruta quondam Vasconum gentilitas,
<prud. peristeph. 1.95> quam sacrum crudelis error immolarit sanguinem?
<prud. peristeph. 1.96> credis in deum relatos hostiarum spiritus?
<prud. peristeph. 1.97> Cerne, quam palam feroces hic domentur daemones,
<prud. peristeph. 1.98> qui lupino capta ritu deuorant praecordia,
<prud. peristeph. 1.99> strangulant mentes et ipsas seque miscent sensibus.
<prud. peristeph. 1.100> Tunc suo iam plenus hoste sistitur furens homo
<prud. peristeph. 1.101> spumeas efflans saliuas, cruda torquens lumina,
<prud. peristeph. 1.102> expiandus quaestione non suorum criminum,
<prud. peristeph. 1.103> audias, nec tortor adstat, heiulatus flebiles,
<prud. peristeph. 1.104> scinditur per flagra corpus, nec flagellum cernitur,
<prud. peristeph. 1.105> crescit et suspensus ipse uinculis latentibus.
<prud. peristeph. 1.106> His modis spurcum latronem martyrum uirtus quatit,
<prud. peristeph. 1.107> haec coercet, torquet, urit, haec catenas incutit,
<prud. peristeph. 1.108> praedo uexatus relictis se medullis exuit.
<prud. peristeph. 1.109> Linquit inlaesam rapinam, faucibus siccis fugit,
<prud. peristeph. 1.110> ungue ab imo usque ad capillum salua reddit omnia
<prud. peristeph. 1.111> confitens ardere sese; nam gehennae est incola.
<prud. peristeph. 1.112> Quid loquar purgata longis alba morbis corpora,
<prud. peristeph. 1.113> algidus cum decoloros horror artus concutit,
<prud. peristeph. 1.114> hic tumor uultum relinquit, hic color uerus redit?
<prud. peristeph. 1.115> Hoc bonum saluator ipse, quo fruamur, praestitit,
<prud. peristeph. 1.116> martyrum cum membra nostro consecrauit oppido,
<prud. peristeph. 1.117> sospitant quae nunc colonos, quos Hiberus alluit.
<prud. peristeph. 1.118> State nunc, hymnite, matres, pro receptis paruulis,
<prud. peristeph. 1.119> coniugum salute laeta uox maritarum strepat,
<prud. peristeph. 1.120> sit dies haec festa nobis, sit sacratum gaudium!
<prud. peristeph. 2.1> Antiqua fanorum parens,
<prud. peristeph. 2.2> iam Roma Christo dedita,
<prud. peristeph. 2.3> Laurentio uictrix duce
<prud. peristeph. 2.4> ritum triumfas barbarum.
<prud. peristeph. 2.5> Reges superbos uiceras
<prud. peristeph. 2.6> populosque frenis presseras,
<prud. peristeph. 2.7> nunc monstruosis idolis
<prud. peristeph. 2.8> inponis imperii iugum.
<prud. peristeph. 2.9> Haec sola derat gloria
<prud. peristeph. 2.10> urbis togatae insignibus,
<prud. peristeph. 2.11> feritate capta gentium
<prud. peristeph. 2.12> domaret ut spurcum Iouem,
<prud. peristeph. 2.13> non turbulentis uiribus
<prud. peristeph. 2.14> Cossi, Camilli aut Caesaris,
<prud. peristeph. 2.15> sed martyris Laurentii
<prud. peristeph. 2.16> non incruento proelio.
<prud. peristeph. 2.17> Armata pugnauit Fides
<prud. peristeph. 2.18> proprii cruoris prodiga;
<prud. peristeph. 2.19> nam morte mortem diruit
<prud. peristeph. 2.20> ac semet inpendit sibi.
<prud. peristeph. 2.21> Fore hoc sacerdos dixerat
<prud. peristeph. 2.22> iam Xystus adfixus cruci
<prud. peristeph. 2.23> Laurentium flentem uidens
<prud. peristeph. 2.24> crucis sub ipso stipite:
<prud. peristeph. 2.25> 'Desiste discessu meo
<prud. peristeph. 2.26> fletum dolenter fundere!
<prud. peristeph. 2.27> praecedo, frater; tu quoque
<prud. peristeph. 2.28> post hoc sequeris triduum.'
<prud. peristeph. 2.29> Extrema uox episcopi,
<prud. peristeph. 2.30> praenuntiatrix gloriae,
<prud. peristeph. 2.31> nihil fefellit; nam dies
<prud. peristeph. 2.32> praedicta palmare praetulit.
<prud. peristeph. 2.33> Qua uoce, quantis laudibus
<prud. peristeph. 2.34> celebrabo mortis ordinem,
<prud. peristeph. 2.35> quo passionem carmine
<prud. peristeph. 2.36> digne retexens concinam?
<prud. peristeph. 2.37> hic primus e septem uiris,
<prud. peristeph. 2.38> qui stant ad aram proximi,
<prud. peristeph. 2.39> leuuita sublimis gradu
<prud. peristeph. 2.40> et ceteris praestantior,
<prud. peristeph. 2.41> claustris sacrorum praeerat
<prud. peristeph. 2.42> caelestis arcanum domus
<prud. peristeph. 2.43> fidis gubernans clauibus
<prud. peristeph. 2.44> uotasque dispensans opes.
<prud. peristeph. 2.45> Versat famem pecuniae
<prud. peristeph. 2.46> praefectus urbi regiae,
<prud. peristeph. 2.47> minister insani ducis,
<prud. peristeph. 2.48> exactor auri et sanguinis,
<prud. peristeph. 2.49> qua ui latentes eruat
<prud. peristeph. 2.50> nummos operta existimans
<prud. peristeph. 2.51> talenta sub sacrariis
<prud. peristeph. 2.52> cumulosque congestos tegi.
<prud. peristeph. 2.53> Laurentium sisti iubet,
<prud. peristeph. 2.54> exquirit arcam ditibus
<prud. peristeph. 2.55> massis refertam et fulgidae
<prud. peristeph. 2.56> montes monetae conditos.
<prud. peristeph. 2.57> 'Soletis', inquit, 'conqueri
<prud. peristeph. 2.58> saeuire nos iusto amplius,
<prud. peristeph. 2.59> cum christiana corpora
<prud. peristeph. 2.60> plus quam cruente scindimus.
<prud. peristeph. 2.61> Abest atrocioribus
<prud. peristeph. 2.62> censura feruens motibus,
<prud. peristeph. 2.63> blande et quiete efflagito,
<prud. peristeph. 2.64> quod sponte obire debeas.
<prud. peristeph. 2.65> Hunc esse uestris orgiis
<prud. peristeph. 2.66> moremque et artem proditum est,
<prud. peristeph. 2.67> hanc disciplinam foederis,
<prud. peristeph. 2.68> libent ut auro antistites.
<prud. peristeph. 2.69> Argenteis scyfis ferunt
<prud. peristeph. 2.70> fumare sacrum sanguinem
<prud. peristeph. 2.71> auroque nocturnis sacris
<prud. peristeph. 2.72> adstare fixos cereos.
<prud. peristeph. 2.73> Tum summa cura est fratribus,
<prud. peristeph. 2.74> ut sermo testatur loquax,
<prud. peristeph. 2.75> offerre fundis uenditis.
<prud. peristeph. 2.76> sestertiorum milia.
<prud. peristeph. 2.77> Addicta auorum praedia
<prud. peristeph. 2.78> foedis sub auctionibus
<prud. peristeph. 2.79> successor exheres gemit
<prud. peristeph. 2.80> sanctis egens parentibus.
<prud. peristeph. 2.81> haec occuluntur abditis
<prud. peristeph. 2.82> ecclesiarum in angulis
<prud. peristeph. 2.83> et summa pietas creditur
<prud. peristeph. 2.84> nudare dulces liberos.
<prud. peristeph. 2.85> Deprome thensauros, malis
<prud. peristeph. 2.86> suadendo quos praestrigiis
<prud. peristeph. 2.87> exaggeratos obtines,
<prud. peristeph. 2.88> nigrante quos claudis specu.
<prud. peristeph. 2.89> hoc poscit usus publicus,
<prud. peristeph. 2.90> hoc fiscus, hoc aerarium,
<prud. peristeph. 2.91> ut dedita stipendiis
<prud. peristeph. 2.92> ducem iuuet pecunia.
<prud. peristeph. 2.93> Sic dogma uestrum est,
<prud. peristeph. 2.94> suum quibusque reddito.
<prud. peristeph. 2.95> en, Caesar agnoscit suum
<prud. peristeph. 2.96> nomisma nummis inditum.
<prud. peristeph. 2.97> Quod Caesaris scis, Caesari
<prud. peristeph. 2.98> da, nempe iustum postulo.
<prud. peristeph. 2.99> ni fallor, haud ullam tuus
<prud. peristeph. 2.100> signat deus pecuniam,
<prud. peristeph. 2.101> nec, cum ueniret aureos
<prud. peristeph. 2.102> secum Filippos detulit,
<prud. peristeph. 2.103> praecepta sed uerbis dedit
<prud. peristeph. 2.104> inanis a marsuppio.
<prud. peristeph. 2.105> Inplete dictorum fidem,
<prud. peristeph. 2.106> qua uos per orbem uenditis,
<prud. peristeph. 2.107> nummos libenter reddite,
<prud. peristeph. 2.108> estote uerbis diuites!'
<prud. peristeph. 2.109> Nil asperum Laurentius
<prud. peristeph. 2.110> refert ad ista aut turbidum,
<prud. peristeph. 2.111> sed ut paratus obsequi
<prud. peristeph. 2.112> obtemperanter adnuit.
<prud. peristeph. 2.113> 'Est diues', inquit, 'non nego,
<prud. peristeph. 2.114> habetque nostra ecclesia
<prud. peristeph. 2.115> opumque et auri plurimum
<prud. peristeph. 2.116> nec quisquam in orbe est ditior.
<prud. peristeph. 2.117> Is ipse tantum non habet
<prud. peristeph. 2.118> argenteorum enigmatum
<prud. peristeph. 2.119> Augustus arcem possidens,
<prud. peristeph. 2.120> cui nummus omnis scribitur.
<prud. peristeph. 2.121> Sed nec recuso prodere
<prud. peristeph. 2.122> locupletis arcam numinis,
<prud. peristeph. 2.123> uulgabo cuncta et proferam,
<prud. peristeph. 2.124> pretiosa quae Christus tenet.
<prud. peristeph. 2.125> Vnum sed orans flagito:
<prud. peristeph. 2.126> indutiarum paululum,
<prud. peristeph. 2.127> quo fungat efficacius
<prud. peristeph. 2.128> promissionis munere,
<prud. peristeph. 2.129> dum tota digestim mihi
<prud. peristeph. 2.130> Christi supellex scribitur;
<prud. peristeph. 2.131> nam calculanda primitus,
<prud. peristeph. 2.132> tum subnotanda est summula'.
<prud. peristeph. 2.133> Laetus tumescit gaudio
<prud. peristeph. 2.134> praefectus ac spem deuorat
<prud. peristeph. 2.135> aurum, uelut iam conditum
<prud. peristeph. 2.136> domi maneret, gestiens.
<prud. peristeph. 2.137> Pepigere tempus tridui,
<prud. peristeph. 2.138> laudatus inde absoluitur
<prud. peristeph. 2.139> Laurentius, sponsor sui
<prud. peristeph. 2.140> et sponsor ingentis lucri.
<prud. peristeph. 2.141> Tribus per urbem cursitat
<prud. peristeph. 2.142> diebus infirma agmina
<prud. peristeph. 2.143> omnesque, qui poscunt stipem,
<prud. peristeph. 2.144> cogens in unum et congregans.
<prud. peristeph. 2.145> Illic utrisque obtutibus
<prud. peristeph. 2.146> orbes cauatos praeferens
<prud. peristeph. 2.147> baculo regebat praeuio
<prud. peristeph. 2.148> errore nutantem gradum
<prud. peristeph. 2.149> et claudus infracto genu
<prud. peristeph. 2.150> uel crure trunco semipes
<prud. peristeph. 2.151> breuiorue planta ex altera
<prud. peristeph. 2.152> gressum trahebat inparem.
<prud. peristeph. 2.153> Est, ulcerosis artubus
<prud. peristeph. 2.154> qui tabe corrupta fluat,
<prud. peristeph. 2.155> est, cuius arens dextera
<prud. peristeph. 2.156> neruos in ulnam contrahat.
<prud. peristeph. 2.157> Tales plateis omnibus
<prud. peristeph. 2.158> exquirit, adsuetos ali
<prud. peristeph. 2.159> ecclesiae matris penu,
<prud. peristeph. 2.160> quos ipse promus nouerat.
<prud. peristeph. 2.161> Recenset exim singulos
<prud. peristeph. 2.162> scribens uiritim nomina,
<prud. peristeph. 2.163> longo et locatos ordine
<prud. peristeph. 2.164> adstare pro templo iubet.
<prud. peristeph. 2.165> Praescriptus et iam fluxerat
<prud. peristeph. 2.166> dies: furebat feruidus
<prud. peristeph. 2.167> iudex auaro spiritu
<prud. peristeph. 2.168> promissa solui efflagitans.
<prud. peristeph. 2.169> Tum martyr: 'Adsistas uelim
<prud. peristeph. 2.170> coramque dispositas opes
<prud. peristeph. 2.171> mirere, quas noster deus
<prud. peristeph. 2.172> praediues in sanctis habet.
<prud. peristeph. 2.173> Videbis ingens atrium
<prud. peristeph. 2.174> fulgere uasis aureis
<prud. peristeph. 2.175> et per patentes porticus
<prud. peristeph. 2.176> structos talentis ordines.'
<prud. peristeph. 2.177> It ille nec pudet sequi.
<prud. peristeph. 2.178> uentum ad sacratam ianuam,
<prud. peristeph. 2.179> stabant cateruae pauperum
<prud. peristeph. 2.180> inculta uisu examina.
<prud. peristeph. 2.181> Fragor rogantum tollitur,
<prud. peristeph. 2.182> praefectus horrescit stupens,
<prud. peristeph. 2.183> conuersus in Laurentium
<prud. peristeph. 2.184> oculisque turbatis minax.
<prud. peristeph. 2.185> Contra ille: 'quid frendens', ait,
<prud. peristeph. 2.186> 'minitaris aut quid displicet?
<prud. peristeph. 2.187> num sordida haec aut uilia,
<prud. peristeph. 2.188> num dispuenda existimas?
<prud. peristeph. 2.189> Aurum, quod ardenter sitis,
<prud. peristeph. 2.190> effossa gignunt rudera
<prud. peristeph. 2.191> et de metallis squalidis
<prud. peristeph. 2.192> poenalis excudit labor,
<prud. peristeph. 2.193> torrens uel amnis turbidis
<prud. peristeph. 2.194> uoluens harenis inplicat;
<prud. peristeph. 2.195> quod terrulentum ac sordidum
<prud. peristeph. 2.196> flammis necesse est decoqui.
<prud. peristeph. 2.197> Pudor per aurum soluitur,
<prud. peristeph. 2.198> uiolatur auro integritas,
<prud. peristeph. 2.199> pax occidit, fides petit,
<prud. peristeph. 2.200> leges et ipsae intercidunt.
<prud. peristeph. 2.201> Quid tu uenenum gloriae
<prud. peristeph. 2.202> extollis et magni putas?
<prud. peristeph. 2.203> si quaeris aurum uerius,
<prud. peristeph. 2.204> lux est et humanum genus.
<prud. peristeph. 2.205> Hi sunt alumni luminis,
<prud. peristeph. 2.206> quos corpus artat debile,
<prud. peristeph. 2.207> ne per salutem uiscerum
<prud. peristeph. 2.208> mens insolescat turgida.
<prud. peristeph. 2.209> Cum membra morbus dissicit,
<prud. peristeph. 2.210> animus uiget robustior,
<prud. peristeph. 2.211> membris uicissim fortibus
<prud. peristeph. 2.212> uis sauciatur sensuum.
<prud. peristeph. 2.213> Nam sanguis in culpam calens
<prud. peristeph. 2.214> minus ministrat uirium,
<prud. peristeph. 2.215> si feruor effetus malis
<prud. peristeph. 2.216> elumbe uirus contrahat.
<prud. peristeph. 2.217> Si forte detur optio,
<prud. peristeph. 2.218> malim dolore asperrimo
<prud. peristeph. 2.219> fragmenta membrorum pati
<prud. peristeph. 2.220> et pulcher intus uiuere.
<prud. peristeph. 2.221> Committe formas pestium
<prud. peristeph. 2.222> et confer alternas lues:
<prud. peristeph. 2.223> carnisne morbus foedior,
<prud. peristeph. 2.224> an mentis et morum ulcera?
<prud. peristeph. 2.225> Nostri per artus debiles
<prud. peristeph. 2.226> intus decoris integri
<prud. peristeph. 2.227> sensum uenusti innoxium
<prud. peristeph. 2.228> laboris expertes gerunt,
<prud. peristeph. 2.229> uestros ualentes corpore
<prud. peristeph. 2.230> interna corrumpit lepra
<prud. peristeph. 2.231> errorque mancum claudicat
<prud. peristeph. 2.232> et caeca fraus nihil uidet.
<prud. peristeph. 2.233> Quemuis tuorum principum,
<prud. peristeph. 2.234> qui ueste et ore praenitent,
<prud. peristeph. 2.235> magis probabo debilem,
<prud. peristeph. 2.236> quam quis meorum est pauperum.
<prud. peristeph. 2.237> Hunc, qui superbit serico,
<prud. peristeph. 2.238> quem currus inflatum uehit,
<prud. peristeph. 2.239> hydrops aquosus lucido
<prud. peristeph. 2.240> tendit ueneno intrinsecus.
<prud. peristeph. 2.241> Ast hic auarus contrahit
<prud. peristeph. 2.242> manus recuruas et uolam
<prud. peristeph. 2.243> plicans aduncis unguibus
<prud. peristeph. 2.244> laxare neruos non ualet.
<prud. peristeph. 2.245> Istum libido faetida
<prud. peristeph. 2.246> per scorta tractum publica
<prud. peristeph. 2.247> luto et cloacis inquinat,
<prud. peristeph. 2.248> dum spurca mendicat stupra.
<prud. peristeph. 2.249> Quid? ille feruens ambitu
<prud. peristeph. 2.250> sitimque honoris aestuans
<prud. peristeph. 2.251> mersisne anhelat febribus
<prud. peristeph. 2.252> atque igne uenarum furit?
<prud. peristeph. 2.253> Quisquis tacendi intemperans
<prud. peristeph. 2.254> silenda prurit prodere,
<prud. peristeph. 2.255> uexatur et scalpit iecur
<prud. peristeph. 2.256> scabiemque cordis sustinet.
<prud. peristeph. 2.257> Quid inuidorum pectorum
<prud. peristeph. 2.258> strumas retexam turgidas,
<prud. peristeph. 2.259> quid purulenta et liuida
<prud. peristeph. 2.260> malignitatum uulnera?
<prud. peristeph. 2.261> Tute ipse, qui Romam regis,
<prud. peristeph. 2.262> contemptor aeterni dei,
<prud. peristeph. 2.263> dum daemonum sordes colis,
<prud. peristeph. 2.264> morbo laboras regio.
<prud. peristeph. 2.265> Hi, quos superbus despicis,
<prud. peristeph. 2.266> quos execrandos iudicas,
<prud. peristeph. 2.267> breui ulcerosos exuent
<prud. peristeph. 2.268> artus et incolumes erunt,
<prud. peristeph. 2.269> cum carne corruptissima
<prud. peristeph. 2.270> tandem soluti ac liberi
<prud. peristeph. 2.271> pulcherrimo uitae statu
<prud. peristeph. 2.272> in arce lucebunt patris,
<prud. peristeph. 2.273> non sordidati aut debiles,
<prud. peristeph. 2.274> sicut uidentur interim,
<prud. peristeph. 2.275> sed purpurantibus stolis
<prud. peristeph. 2.276> clari et coronis aureis.
<prud. peristeph. 2.277> Tunc, si facultas subpetat,
<prud. peristeph. 2.278> coram tuis obtutibus
<prud. peristeph. 2.279> istos potentes saeculi
<prud. peristeph. 2.280> uelim recensendos dari.
<prud. peristeph. 2.281> Pannis uideres obsitos
<prud. peristeph. 2.282> et mucculentis naribus,
<prud. peristeph. 2.283> mentum saliuis uuidum
<prud. peristeph. 2.284> lipposque palfebra putri.
<prud. peristeph. 2.285> Peccante nil est taetrius,
<prud. peristeph. 2.286> nil tam leprosum aut putidum,
<prud. peristeph. 2.287> cruda est cicatrix criminum
<prud. peristeph. 2.288> oletque ut antrum tartari.
<prud. peristeph. 2.289> Animabus inuersa uice
<prud. peristeph. 2.290> corrupta forma infligitur,
<prud. peristeph. 2.291> quas pulcher aspectus prius
<prud. peristeph. 2.292> in corpore oblectauerat.
<prud. peristeph. 2.293> En ergo nummos aureos,
<prud. peristeph. 2.294> quos proxime spoponderam,
<prud. peristeph. 2.295> quos nec fauillis obruat
<prud. peristeph. 2.296> ruina nec fur subtrahat.
<prud. peristeph. 2.297> Nunc addo gemmas nobiles,
<prud. peristeph. 2.298> ne pauperem Christum putes,
<prud. peristeph. 2.299> gemmas corusci luminis,
<prud. peristeph. 2.300> ornatur hoc templum quibus.
<prud. peristeph. 2.301> Cernis sacratas uirgines,
<prud. peristeph. 2.302> miraris intactas anus
<prud. peristeph. 2.303> primique post damnum tori
<prud. peristeph. 2.304> ignis secundi nescias.
<prud. peristeph. 2.305> Hoc est monile ecclesiae,
<prud. peristeph. 2.306> his illa gemmis comitur,
<prud. peristeph. 2.307> dotata sic Christo placet,
<prud. peristeph. 2.308> sic ornat altum uerticem.
<prud. peristeph. 2.309> Eccum talenta, suscipe,
<prud. peristeph. 2.310> ornabis urbem Romulam,
<prud. peristeph. 2.311> ditabis et rem principis,
<prud. peristeph. 2.312> fies et ipse ditior.'
<prud. peristeph. 2.313> 'Ridemur', exclamat furens
<prud. peristeph. 2.314> praefectus, 'et miris modis
<prud. peristeph. 2.315> per tot figuras ludimur,
<prud. peristeph. 2.316> et uiuit insanum caput!
<prud. peristeph. 2.317> Inpune tantas, furcifer.
<prud. peristeph. 2.318> strofas cauillo mimico
<prud. peristeph. 2.319> te nexuisse existimas,
<prud. peristeph. 2.320> dum scurra saltas fabulam?
<prud. peristeph. 2.321> Concinna uisa urbanitas
<prud. peristeph. 2.322> tractare nosmet ludicris,
<prud. peristeph. 2.323> egon cachinnis uenditus
<prud. peristeph. 2.324> acroma festiuum fui?
<prud. peristeph. 2.325> Adeone nulla austeritas,
<prud. peristeph. 2.326> censura nulla est fascibus,
<prud. peristeph. 2.327> adeon securem publicam
<prud. peristeph. 2.328> mollis retudit lenitas?
<prud. peristeph. 2.329> Dicis: 'libenter oppetam,
<prud. peristeph. 2.330> uotiua mors est martyri' --
<prud. peristeph. 2.331> est ista uobis, nouimus,
<prud. peristeph. 2.332> persuasionis uanitas --;
<prud. peristeph. 2.333> sed non uolenti inpertiam:
<prud. peristeph. 2.334> praestetur ut mortis citae
<prud. peristeph. 2.335> conpendiosus exitus,
<prud. peristeph. 2.336> petite raptim non dabo.
<prud. peristeph. 2.337> Vitam tenebo et differam
<prud. peristeph. 2.338> poenis morarum iugibus,
<prud. peristeph. 2.339> et mors inextricabilis
<prud. peristeph. 2.340> longos dolores protrahet.
<prud. peristeph. 2.341> Prunas tepentes sternite,
<prud. peristeph. 2.342> ne feruor ignitus nimis
<prud. peristeph. 2.343> os contumacis occupet
<prud. peristeph. 2.344> et cordis intret abdita.
<prud. peristeph. 2.345> Vapor senescens langueat,
<prud. peristeph. 2.346> qui fusus adflatu leui
<prud. peristeph. 2.347> tormenta sensim temperet
<prud. peristeph. 2.348> semustulati corporis.
<prud. peristeph. 2.349> Bene est, quod ipse ex omnibus
<prud. peristeph. 2.350> mysteriarches incidit,
<prud. peristeph. 2.351> hic solus exemplum dabit,
<prud. peristeph. 2.352> quid mox timere debeant.
<prud. peristeph. 2.353> Conscende constratum rogum,
<prud. peristeph. 2.354> decumbe digno lectulo,
<prud. peristeph. 2.355> tunc, si libebit, disputa
<prud. peristeph. 2.356> nil esse Vulcanum meum!'
<prud. peristeph. 2.357> Haec fante praefecto truces
<prud. peristeph. 2.358> hinc inde tortores parant
<prud. peristeph. 2.359> nudare amictu martyrem,
<prud. peristeph. 2.360> uincire membra et tendere.
<prud. peristeph. 2.361> Illi os decore splenduit
<prud. peristeph. 2.362> fulgorque circumfusus est;
<prud. peristeph. 2.363> talem reuertens legifer
<prud. peristeph. 2.364> de monte uultum detulit,
<prud. peristeph. 2.365> Iudaea quem plebs aureo
<prud. peristeph. 2.366> boue inquinata et decolor
<prud. peristeph. 2.367> expauit et faciem retro
<prud. peristeph. 2.368> detorsit inpatiens dei.
<prud. peristeph. 2.369> Talemque et ille praetulit
<prud. peristeph. 2.370> oris corusci gloriam
<prud. peristeph. 2.371> Stefanus per imbrem saxeum
<prud. peristeph. 2.372> caelos apertos intuens.
<prud. peristeph. 2.373> Inluminatum hoc eminus
<prud. peristeph. 2.374> recens piatis fratribus,
<prud. peristeph. 2.375> baptisma quos nuper datum
<prud. peristeph. 2.376> Christi capaces fecerat;
<prud. peristeph. 2.377> ast inpiorum caecitas,
<prud. peristeph. 2.378> os oblitum noctis situ
<prud. peristeph. 2.379> nigrante sub uelamine
<prud. peristeph. 2.380> obducta clarum non uidet,
<prud. peristeph. 2.381> Aegyptiae plagae in modum,
<prud. peristeph. 2.382> quae, cum tenebris barbaros
<prud. peristeph. 2.383> damnaret, Hebraeis diem
<prud. peristeph. 2.384> sudo exhibebat lumine.
<prud. peristeph. 2.385> Quin ipsa odoris qualitas,
<prud. peristeph. 2.386> adusta quam reddit cutis,
<prud. peristeph. 2.387> diuersa utrosque permouet:
<prud. peristeph. 2.388> his nidor, illis nectar est.
<prud. peristeph. 2.389> Idemque sensus dispari
<prud. peristeph. 2.390> uariatus aura aut adficit
<prud. peristeph. 2.391> horrore nares uindice
<prud. peristeph. 2.392> aut mulcet oblectamine.
<prud. peristeph. 2.393> Sic ignis aeternus deus,
<prud. peristeph. 2.394> nam Christus ignis uerus est;
<prud. peristeph. 2.395> is ipse conplet lumine
<prud. peristeph. 2.396> iustos et urit noxios.
<prud. peristeph. 2.397> Postquam uapor diutinus
<prud. peristeph. 2.398> decoxit exustum latus,
<prud. peristeph. 2.399> ultro e catasta iudicem
<prud. peristeph. 2.400> conpellat adfatu breui:
<prud. peristeph. 2.401> 'Conuerte partem corporis
<prud. peristeph. 2.402> satis crematam iugiter
<prud. peristeph. 2.403> et fac periclum, quid tuus
<prud. peristeph. 2.404> Vulcanus ardens egerit.'
<prud. peristeph. 2.405> Praefectus inuerti iubet,
<prud. peristeph. 2.406> tunc ille: 'coctum est, deuora
<prud. peristeph. 2.407> et experimentum cape,
<prud. peristeph. 2.408> sit crudum an assum suauius!'
<prud. peristeph. 2.409> Haec ludibundus dixerat,
<prud. peristeph. 2.410> caelum deinde suspicit
<prud. peristeph. 2.411> et congemescens obsecrat
<prud. peristeph. 2.412> miseratus urbem Romulam:
<prud. peristeph. 2.413> 'O Christe, nomen unicum,
<prud. peristeph. 2.414> O splendor, O uirtus patris,
<prud. peristeph. 2.415> O factor orbis et poli
<prud. peristeph. 2.416> atque auctor horum moenium,
<prud. peristeph. 2.417> qui sceptra Romae in uertice
<prud. peristeph. 2.418> rerum locasti, sanciens
<prud. peristeph. 2.419> mundum Quirinali togae
<prud. peristeph. 2.420> seruire et armis cedere,
<prud. peristeph. 2.421> ut discrepantum gentium
<prud. peristeph. 2.422> mores et obseruantiam
<prud. peristeph. 2.423> linguasque et ingenia et sacra
<prud. peristeph. 2.424> unis domares legibus!
<prud. peristeph. 2.425> En omne sub regnum Remi
<prud. peristeph. 2.426> mortale concessit genus,
<prud. peristeph. 2.427> idem loquuntur dissoni
<prud. peristeph. 2.428> ritus, id ipsum sentiunt.
<prud. peristeph. 2.429> Hoc destinatum, quo magis
<prud. peristeph. 2.430> ius christiani nominis,
<prud. peristeph. 2.431> quodcumque terrarum iacet,
<prud. peristeph. 2.432> uno inligaret uinculo.
<prud. peristeph. 2.433> Da, Christe, Romanis tuis,
<prud. peristeph. 2.434> sit christiana ut ciuitas,
<prud. peristeph. 2.435> per quam dedisti, ut ceteris
<prud. peristeph. 2.436> mens una sacrorum foret!
<prud. peristeph. 2.437> Confoederantur omnia
<prud. peristeph. 2.438> hinc inde membra in symbolum,
<prud. peristeph. 2.439> mansuescit orbis subditus,
<prud. peristeph. 2.440> mansuescat et summum caput.
<prud. peristeph. 2.441> Aduertat abiunctas plagas
<prud. peristeph. 2.442> coire in unam gratiam,
<prud. peristeph. 2.443> fiat fidelis Romulus
<prud. peristeph. 2.444> et ipse iam credat Numa.
<prud. peristeph. 2.445> Confundit error Troicus
<prud. peristeph. 2.446> adhuc Catonum curiam
<prud. peristeph. 2.447> ueneratus occultis focis
<prud. peristeph. 2.448> Frygum penates exules.
<prud. peristeph. 2.449> Ianum bifrontem et Sterculum
<prud. peristeph. 2.450> colit senatus, horreo
<prud. peristeph. 2.451> tot monstra patrum dicere
<prud. peristeph. 2.452> et festa Saturni senis.
<prud. peristeph. 2.453> Absterge, Christe, hoc dedecus!
<prud. peristeph. 2.454> emitte Gabriel tuum,
<prud. peristeph. 2.455> agnoscat ut uerum deum
<prud. peristeph. 2.456> errans Iuli caecitas!
<prud. peristeph. 2.457> Et iam tenemus obsides
<prud. peristeph. 2.458> fidissimos huius spei,
<prud. peristeph. 2.459> hic nempe iam regnant duo
<prud. peristeph. 2.460> apostolorum principes,
<prud. peristeph. 2.461> alter uocator gentium,
<prud. peristeph. 2.462> alter cathedram possidens
<prud. peristeph. 2.463> primam recludit creditas
<prud. peristeph. 2.464> aeternitatis ianuas.
<prud. peristeph. 2.465> Discede, adulter Iuppiter,
<prud. peristeph. 2.466> stupro sororis oblite,
<prud. peristeph. 2.467> relinque Romam liberam
<prud. peristeph. 2.468> plebemque iam Christi fuge!
<prud. peristeph. 2.469> Te Paulus hinc exterminat,
<prud. peristeph. 2.470> te sanguis exturbat Petri,
<prud. peristeph. 2.471> tibi id, quod ipse armaueras,
<prud. peristeph. 2.472> factum Neronis, officit.
<prud. peristeph. 2.473> Video futurum principem
<prud. peristeph. 2.474> quandoque, qui seruus dei
<prud. peristeph. 2.475> taetris sacrorum sordibus
<prud. peristeph. 2.476> seruire Romam non sinat,
<prud. peristeph. 2.477> qui templa claudat uectibus,
<prud. peristeph. 2.478> ualuas eburnas obstruat,
<prud. peristeph. 2.479> nefasta damnet limina
<prud. peristeph. 2.480> obdens aenos pessulos.
<prud. peristeph. 2.481> Tunc plura ab omni sanguine
<prud. peristeph. 2.482> tandem nitebunt marmora,
<prud. peristeph. 2.483> stabunt et aera innoxia,
<prud. peristeph. 2.484> quae nunc habentur idola.'
<prud. peristeph. 2.485> Hic finis orandi fuit
<prud. peristeph. 2.486> et finis idem uinculi
<prud. peristeph. 2.487> carnalis: erupit uolens
<prud. peristeph. 2.488> uocem secutus spiritus.
<prud. peristeph. 2.489> Vexere corpus subditis
<prud. peristeph. 2.490> ceruicibus quidam partes,
<prud. peristeph. 2.491> quos mira libertas uiri
<prud. peristeph. 2.492> ambire Christum suaserat.
<prud. peristeph. 2.493> Repens medullas indoles
<prud. peristeph. 2.494> adflarat et coegerat
<prud. peristeph. 2.495> amore sublimis dei
<prud. peristeph. 2.496> odisse nugas pristinas.
<prud. peristeph. 2.497> Refrixit ex illo die
<prud. peristeph. 2.498> cultus deorum turpium:
<prud. peristeph. 2.499> plebs in sacellis rarior,
<prud. peristeph. 2.500> Christi ad tribunal curritur.
<prud. peristeph. 2.501> Sic dimicans Laurentius
<prud. peristeph. 2.502> non ense praecinxit latus,
<prud. peristeph. 2.503> hostile sed ferrum retro
<prud. peristeph. 2.504> torquens in auctorem tulit.
<prud. peristeph. 2.505> Dum daemon inuictum dei
<prud. peristeph. 2.506> testem lacessit proelio,
<prud. peristeph. 2.507> perfossus ipse concidit
<prud. peristeph. 2.508> et stratus aeternum iacet.
<prud. peristeph. 2.509> Mors illa sancti martyris
<prud. peristeph. 2.510> mors uera templorum fuit,
<prud. peristeph. 2.511> tunc Vesta Palladios lares
<prud. peristeph. 2.512> inpune sensit deseri.
<prud. peristeph. 2.513> Quidquid Quiritum sueuerat
<prud. peristeph. 2.514> orare simpuuium Numae,
<prud. peristeph. 2.515> Christi frequentans atria,
<prud. peristeph. 2.516> hymnis resultat martyrem.
<prud. peristeph. 2.517> Ipsa et senatus lumina,
<prud. peristeph. 2.518> quondam luperci aut flamines,
<prud. peristeph. 2.519> apostolorum et martyrum
<prud. peristeph. 2.520> exosculantur limina.
<prud. peristeph. 2.521> Videmus inlustres domos,
<prud. peristeph. 2.522> sexu ex utroque nobiles,
<prud. peristeph. 2.523> offerre uotis pignera
<prud. peristeph. 2.524> clarissimorum liberum.
<prud. peristeph. 2.525> Vittatus olim pontifex
<prud. peristeph. 2.526> adscitur in signum crucis
<prud. peristeph. 2.527> acdemque, Laurenti, tuam
<prud. peristeph. 2.528> Vestalis intrat Claudia.
<prud. peristeph. 2.529> O ter quaterque et septies
<prud. peristeph. 2.530> beatus urbis incola,
<prud. peristeph. 2.531> qui te ac tuorum comminus
<prud. peristeph. 2.532> sedem celebrat ossuum,
<prud. peristeph. 2.533> cui propter aduolui licet,
<prud. peristeph. 2.534> qui fletibus spargit locum,
<prud. peristeph. 2.535> qui pectus in terram premit,
<prud. peristeph. 2.536> qui uota fundit murmure!
<prud. peristeph. 2.537> Nos Vasco Hiberus diuidit
<prud. peristeph. 2.538> binis remotos Alpibus
<prud. peristeph. 2.539> trans Cottianorum iuga
<prud. peristeph. 2.540> trans et Pyrenas ninguidos.
<prud. peristeph. 2.541> Vix fama nota est, abditis
<prud. peristeph. 2.542> quam plena sanctis Roma sit,
<prud. peristeph. 2.543> quam diues urbanum solum
<prud. peristeph. 2.544> sacris sepulcris floreat.
<prud. peristeph. 2.545> Sed qui caremus his bonis
<prud. peristeph. 2.546> nec sanguinis uestigia
<prud. peristeph. 2.547> uidere coram possumus,
<prud. peristeph. 2.548> caelum intuemur eminus.
<prud. peristeph. 2.549> Sic, sancte Laurenti, tuam
<prud. peristeph. 2.550> nos passionem quaerimus,
<prud. peristeph. 2.551> est aula nam duplex tibi,
<prud. peristeph. 2.552> hic corporis, rorentis polo.
<prud. peristeph. 2.553> Illic inenarrabili
<prud. peristeph. 2.554> allectus urbi municeps
<prud. peristeph. 2.555> aeternae in arce curiae
<prud. peristeph. 2.556> gestas coronam ciuicam.
<prud. peristeph. 2.557> Videor uidere inlustribus
<prud. peristeph. 2.558> gemmis coruscantem uirum,
<prud. peristeph. 2.559> quem Roma caelestis sibi
<prud. peristeph. 2.560> legit perennem consulem.
<prud. peristeph. 2.561> Quae sit potestas credita
<prud. peristeph. 2.562> et muneris quantum datum,
<prud. peristeph. 2.563> probant Quiritum gaudia,
<prud. peristeph. 2.564> quibus rogatus adnuis.
<prud. peristeph. 2.565> Quod quisque supplex postulat,
<prud. peristeph. 2.566> fert inpetratum prospero,
<prud. peristeph. 2.567> poscunt, iocantur, indicant,
<prud. peristeph. 2.568> et tristis haut ullus redit,
<prud. peristeph. 2.569> ceu praesto semper adsies
<prud. peristeph. 2.570> tuosque alumnos urbicos
<prud. peristeph. 2.571> lactante conplexus sinu
<prud. peristeph. 2.572> paterno amore nutrias.
<prud. peristeph. 2.573> Hos inter, o Christi decus,
<prud. peristeph. 2.574> audi poetam rusticum,
<prud. peristeph. 2.575> cordis fatentem crimina
<prud. peristeph. 2.576> et facta prodentem sua.
<prud. peristeph. 2.577> Indignus agnosco et scio,
<prud. peristeph. 2.578> quem Christus ipse exaudiat,
<prud. peristeph. 2.579> sed per patronos martyras
<prud. peristeph. 2.580> potest medellam consequi.
<prud. peristeph. 2.581> Audi benignus supplicem
<prud. peristeph. 2.582> Christi reum Prudentium
<prud. peristeph. 2.583> et seruientem corpori
<prud. peristeph. 2.584> absolue uinclis saeculi!
<prud. peristeph. 3.1> Germine nobilis Eulalia
<prud. peristeph. 3.2> mortis et indole nobilior
<prud. peristeph. 3.3> Emeritam sacra uirgo suam,
<prud. peristeph. 3.4> cuius ab ubere progenita est,
<prud. peristeph. 3.5> ossibus ornat, amore colit.
<prud. peristeph. 3.6> Proximus occiduo locus est,
<prud. peristeph. 3.7> qui tulit hoc decus egregium,
<prud. peristeph. 3.8> urbe potens, populis locuples,
<prud. peristeph. 3.9> sed mage sanguine martyrii
<prud. peristeph. 3.10> uirgineoque potens titulo.
<prud. peristeph. 3.11> Curriculis tribus atque nouem
<prud. peristeph. 3.12> tris hiemes quater adtigerat,
<prud. peristeph. 3.13> cum crepitante pyra trepidos
<prud. peristeph. 3.14> terruit aspera carnifices
<prud. peristeph. 3.15> supplicium sibi dulce rata.
<prud. peristeph. 3.16> lam dederat prius indiciun,
<prud. peristeph. 3.17> tendere se patris ad solium
<prud. peristeph. 3.18> nec sua membra dicata toro:
<prud. peristeph. 3.19> ipsa crepundia reppulerat
<prud. peristeph. 3.20> ludere nescia pusiola;
<prud. peristeph. 3.21> spernere sucina, flere rosas,
<prud. peristeph. 3.22> fulua monilia respuere,
<prud. peristeph. 3.23> ore seuera, modesta gradu,
<prud. peristeph. 3.24> moribus et nimium teneris
<prud. peristeph. 3.25> canitiem meditata senum.
<prud. peristeph. 3.26> Ast ubi se furiata luis
<prud. peristeph. 3.27> excitat in famulos domini
<prud. peristeph. 3.28> christicolasque cruenta iubet
<prud. peristeph. 3.29> tura cremare, iecur pecudis
<prud. peristeph. 3.30> mortiferis adolere deis,
<prud. peristeph. 3.31> infremuit sacer Eulaliae
<prud. peristeph. 3.32> spiritus ingeniique ferox
<prud. peristeph. 3.33> turbida frangere bella parat
<prud. peristeph. 3.34> et rude pectus anhela deo
<prud. peristeph. 3.35> femina prouocat arma uirum.
<prud. peristeph. 3.36> Sed pia cura parentis agit,
<prud. peristeph. 3.37> uirgo animosa domi ut lateat
<prud. peristeph. 3.38> abdita rure et ab urbe procul,
<prud. peristeph. 3.39> ne fera sanguinis in pretium
<prud. peristeph. 3.40> mortis amore puella ruat.
<prud. peristeph. 3.41> Illa perosa quietis opera
<prud. peristeph. 3.42> degeneri tolerare mora
<prud. peristeph. 3.43> nocte fores sine teste mouet
<prud. peristeph. 3.44> saeptaque claustra fugax aperit,
<prud. peristeph. 3.45> inde per inuia carpit iter.
<prud. peristeph. 3.46> Ingreditur pedibus laceris
<prud. peristeph. 3.47> per loca senta situ et uepribus
<prud. peristeph. 3.48> angelico comitata choro
<prud. peristeph. 3.49> et, licet horrida nox sileat,
<prud. peristeph. 3.50> lucis habet tamen illa ducem.
<prud. peristeph. 3.51> Sic habuit generosa patrum
<prud. peristeph. 3.52> turba columniferum radium,
<prud. peristeph. 3.53> scindere qui tenebrosa potens
<prud. peristeph. 3.54> nocte uiam face perspicua
<prud. peristeph. 3.55> praestitit intereunte chao.
<prud. peristeph. 3.56> Non aliter pia uirgo uiam
<prud. peristeph. 3.57> nocte secuta diem meruit
<prud. peristeph. 3.58> nec tenebris adoperta fuit,
<prud. peristeph. 3.59> regna Canopica cum fugeret
<prud. peristeph. 3.60> et supra astra pararet iter.
<prud. peristeph. 3.61> Illa gradu cita peruigili
<prud. peristeph. 3.62> milia multa prius peragit,
<prud. peristeph. 3.63> quam plaga pandat Eoa polum;
<prud. peristeph. 3.64> mane superba tribunal adit
<prud. peristeph. 3.65> fascibus adstat et in mediis
<prud. peristeph. 3.66> uociferans: 'Rogo, quis furor est
<prud. peristeph. 3.67> perdere praecipites animas
<prud. peristeph. 3.68> et male prodiga corda sui
<prud. peristeph. 3.69> sternere rasilibus scopulis
<prud. peristeph. 3.70> omnipatremque negare deum?
<prud. peristeph. 3.71> Quaeritis, o miseranda manus,
<prud. peristeph. 3.72> christicolum genus? en ego sum
<prud. peristeph. 3.73> daemonicis inimica sacris,
<prud. peristeph. 3.74> idola protero sub pedibus,
<prud. peristeph. 3.75> pectore et ore deum fateor.
<prud. peristeph. 3.76> Isis, Apollo, Venus nihil est,
<prud. peristeph. 3.77> Maximianus et ipse nihil,
<prud. peristeph. 3.78> illa nihil, quia facta manu,
<prud. peristeph. 3.79> hic, manuum quia facta colit,
<prud. peristeph. 3.80> friuula utraque et utraque nibil.
<prud. peristeph. 3.81> Maximianus, opum dominus
<prud. peristeph. 3.82> et tamen ipse cliens lapidum,
<prud. peristeph. 3.83> prostituat uoueatque suis
<prud. peristeph. 3.84> numinibus caput ipse suum, 
<prud. peristeph. 3.85> pectora cur generosa quatit?
<prud. peristeph. 3.86> Dux bonus, arbiter egregius,
<prud. peristeph. 3.87> sanguine pascitur innocuo
<prud. peristeph. 3.88> corporibusque piis inhians
<prud. peristeph. 3.89> uiscera sobria dilacerat
<prud. peristeph. 3.90> gaudet et excruciare fidem.
<prud. peristeph. 3.91> Ergo age, tortor, adure, seca,
<prud. peristeph. 3.92> diuide membra coacta luto!
<prud. peristeph. 3.93> soluere rem fragilem facile est,
<prud. peristeph. 3.94> non penetrabitur interior
<prud. peristeph. 3.95> exagitante dolore animus'.
<prud. peristeph. 3.96> Talibus excitus in furias
<prud. peristeph. 3.97> praetor ait: 'rape praecipitem,
<prud. peristeph. 3.98> lictor, et obrue suppliciis!
<prud. peristeph. 3.99> sentiat esse deos patrios
<prud. peristeph. 3.100> nec leue principis imperium.
<prud. peristeph. 3.101> Quam cuperem tamen ante necem,
<prud. peristeph. 3.102> si potis est, reuocare tuam,
<prud. peristeph. 3.103> torua puellula, nequitiam!
<prud. peristeph. 3.104> respice, gaudia quanta metas,
<prud. peristeph. 3.105> quae tibi fert genialis honor!
<prud. peristeph. 3.106> Te lacrimis labefacta domus
<prud. peristeph. 3.107> prosequitur generisque tui
<prud. peristeph. 3.108> ingemit anxia nobilitas,
<prud. peristeph. 3.109> sole quod occidis in tenero
<prud. peristeph. 3.110> proxima dotibus et thalamis.
<prud. peristeph. 3.111> Non mouet aurea pompa Ioui,
<prud. peristeph. 3.112> non pietas ueneranda senum,
<prud. peristeph. 3.113> quos temeraria debilitas?
<prud. peristeph. 3.114> ecce parata ministeria
<prud. peristeph. 3.115> excruciabilis exitii:
<prud. peristeph. 3.116> aut gladio feriere caput
<prud. peristeph. 3.117> aut laniabere membra feris
<prud. peristeph. 3.118> aut facibus data fumificis
<prud. peristeph. 3.119> flebiliterque ululanda tuis
<prud. peristeph. 3.120> in cineres resoluta flues.
<prud. peristeph. 3.121> Haec, rogo, quis labor est fugere?
<prud. peristeph. 3.122> si modicum salis eminulis
<prud. peristeph. 3.123> turis et exiguum digitis
<prud. peristeph. 3.124> tangere, uirgo, benigna uelis,
<prud. peristeph. 3.125> poena grauis procul afuerit'.
<prud. peristeph. 3.126> Martyr ad ista nihil, sed enim
<prud. peristeph. 3.127> infremit inque tyranni oculos
<prud. peristeph. 3.128> sputa iacit, simulacra dehinc
<prud. peristeph. 3.129> dissipat inpositamque molam
<prud. peristeph. 3.130> turibulis pede prosubigit.
<prud. peristeph. 3.131> Nec mora, carnifices gemini
<prud. peristeph. 3.132> iuncta pectora dilacerant
<prud. peristeph. 3.133> et latus ungula uirgineum
<prud. peristeph. 3.134> pulsat utrimque et ad ossa secat
<prud. peristeph. 3.135> Eulalia numerante notas.
<prud. peristeph. 3.136> 'Scriberis ecce mihi, domine,
<prud. peristeph. 3.137> quam iuuat hos apices legere,
<prud. peristeph. 3.138> qui tua, Christe, tropea notant,
<prud. peristeph. 3.139> nomen et ipsa sacrum loquitur
<prud. peristeph. 3.140> purpura sanguinis eliciti'.
<prud. peristeph. 3.141> Haec sine fletibus et gemitu
<prud. peristeph. 3.142> laeta canebat et intrepida,
<prud. peristeph. 3.143> dirus abest dolor ex animo
<prud. peristeph. 3.144> membraque picta cruore nouo
<prud. peristeph. 3.145> fonte cutem recalente lauant.
<prud. peristeph. 3.146> Vltima carnificina dehinc:
<prud. peristeph. 3.147> non laceratio uulnifica
<prud. peristeph. 3.148> crate tenus nec arata cutis,
<prud. peristeph. 3.149> flamma sed undique lampadibus
<prud. peristeph. 3.150> in latera stomachumque furit.
<prud. peristeph. 3.151> Crinis odorus ut in iugulos
<prud. peristeph. 3.152> fluxerat inuolitans umeris,
<prud. peristeph. 3.153> quo pudibunda pudicitia
<prud. peristeph. 3.154> uirgineusque lateret honos
<prud. peristeph. 3.155> tegmine uerticis opposito,
<prud. peristeph. 3.156> flamma crepans uolat in faciem
<prud. peristeph. 3.157> perque comas uegetata caput
<prud. peristeph. 3.158> occupat exsuperatque apicem,
<prud. peristeph. 3.159> uirgo citum cupiens obitum
<prud. peristeph. 3.160> adpetit et bibit ore rogum.
<prud. peristeph. 3.161> Emicat inde columba repens
<prud. peristeph. 3.162> martyris os niue candidior
<prud. peristeph. 3.163> uisa relinquere et astra sequi;
<prud. peristeph. 3.164> spiritus hic erat Eulaliae
<prud. peristeph. 3.165> lacteolus, celer, innocuus.
<prud. peristeph. 3.166> Colla fluunt abeunte anima
<prud. peristeph. 3.167> et rogus igneus emoritur,
<prud. peristeph. 3.168> pax datur artubus exanimis,
<prud. peristeph. 3.169> flatus in aethere plaudit ouans
<prud. peristeph. 3.170> templaque celsa petit uolucer.
<prud. peristeph. 3.171> Vidit et ipse satelles auem
<prud. peristeph. 3.172> feminae ab ore meare palam,
<prud. peristeph. 3.173> obstupefactus et adtonitus
<prud. peristeph. 3.174> prosilit et sua gesta fugit,
<prud. peristeph. 3.175> lictor et ipse fugit pauidus.
<prud. peristeph. 3.176> Ecce niuem glacialis hiems
<prud. peristeph. 3.177> ingerit et tegit omne forum,
<prud. peristeph. 3.178> membra tegit simul Eulaliae
<prud. peristeph. 3.179> axe iacentia sub gelido
<prud. peristeph. 3.180> pallioli uice linteoli.
<prud. peristeph. 3.181> Cedar amor lacrimantum hominum,
<prud. peristeph. 3.182> qui celebrare suprema solent,
<prud. peristeph. 3.183> fliebile cedat et officium:
<prud. peristeph. 3.184> ipsa elementa iubente deo
<prud. peristeph. 3.185> exequias tibi, uirgo, ferunt.
<prud. peristeph. 3.186> Nunc locus Emerita est tumulo,
<prud. peristeph. 3.187> clara colonia Vettoniae,
<prud. peristeph. 3.188> quam memorabilis amnis Ana
<prud. peristeph. 3.189> praeterit et uiridante rapax.
<prud. peristeph. 3.190> gurgite moenia pulchra lauit.
<prud. peristeph. 3.191> Hic, ubi marmore perspicuo
<prud. peristeph. 3.192> atria luminat alma nitor
<prud. peristeph. 3.193> et peregrinus et indigena,
<prud. peristeph. 3.194> relliquias cineresque sacros
<prud. peristeph. 3.195> seruat humus ueneranda sinu.
<prud. peristeph. 3.196> Tecta corusca super rutilant
<prud. peristeph. 3.197> de laquearibus aureolis
<prud. peristeph. 3.198> saxaque caesa solum uariant,
<prud. peristeph. 3.199> floribus ut rosulenta putes
<prud. peristeph. 3.200> prata rubescere multimodis.
<prud. peristeph. 3.201> Carpite purpureas uiolas
<prud. peristeph. 3.202> sanguineosque crocos metite!
<prud. peristeph. 3.203> non caret his genialis hiems,
<prud. peristeph. 3.204> laxat et arua tepens glacies,
<prud. peristeph. 3.205> floribus ut cumulet calathos.
<prud. peristeph. 3.206> Ista comantibus e foliis
<prud. peristeph. 3.207> munera, uirgo puerque, date!
<prud. peristeph. 3.208> ast ego serta choro in medio
<prud. peristeph. 3.209> texta feram pede dactylico,
<prud. peristeph. 3.210> uilia, marcida, festa tamen.
<prud. peristeph. 3.211> Sic uenerarier ossa libet
<prud. peristeph. 3.212> ossibus altar et inpositum,
<prud. peristeph. 3.213> illa dei sita sub pedibus
<prud. peristeph. 3.214> prospicit haec populosque suos
<prud. peristeph. 3.215> carmine propitiata fouet.
<prud. peristeph. 4.1> Bis nouem noster populus sub uuo
<prud. peristeph. 4.2> martyrum seruat cineres sepulcro,
<prud. peristeph. 4.3> Caesaraugustam uocitamus urbem,
<prud. peristeph. 4.4> res cui tanta est.
<prud. peristeph. 4.5> Plena magnorum domus angelorum
<prud. peristeph. 4.6> non timet mundi fragilis ruinam
<prud. peristeph. 4.7> tot sinu gestans simul offerenda
<prud. peristeph. 4.8> munera Christo.
<prud. peristeph. 4.9> Cum deus dextram quatiens coruscam
<prud. peristeph. 4.10> nube subnixus ueniet rubente
<prud. peristeph. 4.11> gentibus iustam positurus aequo
<prud. peristeph. 4.12> pondere libram,
<prud. peristeph. 4.13> orbe de magno caput excitata
<prud. peristeph. 4.14> obuiam Christo properanter ibit
<prud. peristeph. 4.15> ciuitas quaeque pretiosa portans
<prud. peristeph. 4.16> dona canistris.
<prud. peristeph. 4.17> Afra Carthago tua promet ossa,
<prud. peristeph. 4.18> ore facundo Cypriane doctor,
<prud. peristeph. 4.19> Corduba Acisclum dabit et Zoellum
<prud. peristeph. 4.20> tresque coronas.
<prud. peristeph. 4.21> Tu tribus gemmis diadema pulchrum
<prud. peristeph. 4.22> offeres Christo, genetrix piorum
<prud. peristeph. 4.23> Tarraco, intexit cui Fructuosus
<prud. peristeph. 4.24> sutile uinclum.
<prud. peristeph. 4.25> Nomen hoc gemmae strofio inligatae est,
<prud. peristeph. 4.26> emicant iuxta lapides gemelli
<prud. peristeph. 4.27> ardet et splendor parilis duorum
<prud. peristeph. 4.28> igne corusco.
<prud. peristeph. 4.29> Parua Felicis decus exhibebit
<prud. peristeph. 4.30> artubus sanctis locuples Gerunda,
<prud. peristeph. 4.31> nostra gestabit Calagurris ambos,
<prud. peristeph. 4.32> quos ueneramur.
<prud. peristeph. 4.33> Barchinon claro Cucufate freta
<prud. peristeph. 4.34> surget et Paulo speciosa Narbo,
<prud. peristeph. 4.35> teque, praepollens Arelas, habebit,
<prud. peristeph. 4.36> sancte Genesi.
<prud. peristeph. 4.37> Lusitanorum caput oppidorum
<prud. peristeph. 4.38> urbs adoratae cineres puellae
<prud. peristeph. 4.39> obuiam Christo raplens ad aram
<prud. peristeph. 4.40> porriget ipsam.
<prud. peristeph. 4.41> Sanguinem Iusti, cui Pastor hacrct,
<prud. peristeph. 4.42> ferculum duplex geminumque donum
<prud. peristeph. 4.43> ferre Conplutum gremio iuuabit
<prud. peristeph. 4.44> membra duorum.
<prud. peristeph. 4.45> Ingeret Tingis sua Cassianum,
<prud. peristeph. 4.46> festa Massylum monumenta regum,
<prud. peristeph. 4.47> qui cinis gentes domitas coegit.
<prud. peristeph. 4.48> ad iuga Christi.
<prud. peristeph. 4.49> Singulis paucae, tribus aut duobus,
<prud. peristeph. 4.50> forsan et quinis aliquae placebunt
<prud. peristeph. 4.51> testibus Christi prius hostiarum
<prud. peristeph. 4.52> pignere functae.
<prud. peristeph. 4.53> Tu decem sanctos reuehes et octo,
<prud. peristeph. 4.54> Caesaraugusta studiosa Christo,
<prud. peristeph. 4.55> uerticem flauis oleis reuincta,
<prud. peristeph. 4.56> pacis honore.
<prud. peristeph. 4.57> Sola in occursum numerosiores
<prud. peristeph. 4.58> martyrum turbas domino parasti,
<prud. peristeph. 4.59> sola praediues pietate multa
<prud. peristeph. 4.60> luce frueris.
<prud. peristeph. 4.61> Vix parens orbis populosa Poeni,
<prud. peristeph. 4.62> ipsa uix Roma in solio locata
<prud. peristeph. 4.63> te, decus nostrum, superare in isto
<prud. peristeph. 4.64> munere digna est.
<prud. peristeph. 4.65> Omnibus portis sacer inmolatus
<prud. peristeph. 4.66> sanguis exclusit genus inuidorum
<prud. peristeph. 4.67> daemonum et nigras pepulit tenebras
<prud. peristeph. 4.68> urbe piata.
<prud. peristeph. 4.69> Nullus umbrarum latet intus horror;
<prud. peristeph. 4.70> pulsa nam pestis populum refugit,
<prud. peristeph. 4.71> Christus in totis habitat plateis,
<prud. peristeph. 4.72> Christus ubique est.
<prud. peristeph. 4.73> Martyrum credas patriam coronis
<prud. peristeph. 4.74> debitam sacris, chorus unde surgens
<prud. peristeph. 4.75> tendit in caelum niueus togatae
<prud. peristeph. 4.76> nobilitatis.
<prud. peristeph. 4.77> Inde, Vincenti, tua palma nata est,
<prud. peristeph. 4.78> clerus hic tantum peperit triumfum,
<prud. peristeph. 4.79> hic sacerdotum domus infulata
<prud. peristeph. 4.80> Valeriorum.
<prud. peristeph. 4.81> Saeuus antiquis quotiens procellis
<prud. peristeph. 4.82> turbo uexatum tremefecit orbem,
<prud. peristeph. 4.83> tristior templum rabies in istud
<prud. peristeph. 4.84> intulit iras.
<prud. peristeph. 4.85> Nec furor quisquam sine laude nostrum
<prud. peristeph. 4.86> cessit aut clari uacuus cruoris,
<prud. peristeph. 4.87> martyrum semper numerus sub omni
<prud. peristeph. 4.88> grandine creuit.
<prud. peristeph. 4.89> Nonne, Vincenti, peregri necandus
<prud. peristeph. 4.90> martyr his tetris tenui notasti
<prud. peristeph. 4.91> sanguinis rore speciem futuri
<prud. peristeph. 4.92> morte propinqua?
<prud. peristeph. 4.93> Hoc colunt ciues, uelut ipsa membra
<prud. peristeph. 4.94> caespes includat suus et paterno
<prud. peristeph. 4.95> seruet amplectens tumulo beati
<prud. peristeph. 4.96> martyris ossa.
<prud. peristeph. 4.97> Noster est, quamuis procul hinc in urbe
<prud. peristeph. 4.98> passus ignota dederit sepulcri
<prud. peristeph. 4.99> gloriam uictor prope litus altae
<prud. peristeph. 4.100> forte Sagynti.
<prud. peristeph. 4.101> Noster et nostra puer in palestra
<prud. peristeph. 4.102> arte uirtutis fideique oliuo
<prud. peristeph. 4.103> unctus horrendum didicit domare
<prud. peristeph. 4.104> uiribus hostem.
<prud. peristeph. 4.105> Nouerat templo celebres in isto
<prud. peristeph. 4.106> octies partas deciesque palmas,
<prud. peristeph. 4.107> laureis doctus patriis eadem
<prud. peristeph. 4.108> laude cucurrit.
<prud. peristeph. 4.109> Hic et, Encrati, recubant tuarum
<prud. peristeph. 4.110> ossa uirtutum, quibus efferati
<prud. peristeph. 4.111> spiritum mundi, uiolenta uirgo,
<prud. peristeph. 4.112> dedecorasti.
<prud. peristeph. 4.113> Martyrum nulli remanente uita
<prud. peristeph. 4.114> contigit terris habitare nostris,
<prud. peristeph. 4.115> sola tu morti propriae superstes
<prud. peristeph. 4.116> uiuis in orbe.
<prud. peristeph. 4.117> Viuis ac poenae seriem retexis
<prud. peristeph. 4.118> carnis et caesae spolium retentans,
<prud. peristeph. 4.119> taetra quam sulcos habeant amaros
<prud. peristeph. 4.120> uulnera, narras.
<prud. peristeph. 4.121> Barbarus tortor latus omne carpsit,
<prud. peristeph. 4.122> sanguis inpensus, lacerata membra,
<prud. peristeph. 4.123> pectus abscisa patuit papilla
<prud. peristeph. 4.124> corde sub ipso.
<prud. peristeph. 4.125> Iam minus mortis pretium peractae est,
<prud. peristeph. 4.126> quae uenenatos abolens dolores
<prud. peristeph. 4.127> concitam membris tribuit quietem
<prud. peristeph. 4.128> fine soporo.
<prud. peristeph. 4.129> Cruda te longum tenuit cicatrix
<prud. peristeph. 4.130> et diu uenis dolor haesit ardens,
<prud. peristeph. 4.131> dum putrescentes tenuat medullas
<prud. peristeph. 4.132> tabidus umor.
<prud. peristeph. 4.133> Inuidus quamuis obitum supremum
<prud. peristeph. 4.134> persecutoris gladius negarit,
<prud. peristeph. 4.135> plena te, martyr, tamen ut peremptam
<prud. peristeph. 4.136> poena coronat.
<prud. peristeph. 4.137> Vidimus partem iecoris reuulsam
<prud. peristeph. 4.138> ungulis longe iacuisse pressis,
<prud. peristeph. 4.139> mors habet pallens aliquid tuorum
<prud. peristeph. 4.140> te quoque uiua.
<prud. peristeph. 4.141> Hunc nouum nostrae titulum fruendum
<prud. peristeph. 4.142> Caesaraugustae dedit ipse Christus,
<prud. peristeph. 4.143> iuge uiuentis domus ut dicata
<prud. peristeph. 4.144> martyris esset.
<prud. peristeph. 4.145> Ergo ter senis sacra candidatis
<prud. peristeph. 4.146> diues Optato simul et Luperco
<prud. peristeph. 4.147> perge conscriptum tibimet senatum
<prud. peristeph. 4.148> pangere psalmis!
<prud. peristeph. 4.149> Ede Successum, cane Martialem!
<prud. peristeph. 4.150> mors et Vrbani tibi concinatur,
<prud. peristeph. 4.151> Iuliam cantus resonet simulque
<prud. peristeph. 4.152> Quintilianum.
<prud. peristeph. 4.153> Publium pangat chorus et reuoluat,
<prud. peristeph. 4.154> quale Frontonis fuerit tropaeum,
<prud. peristeph. 4.155> quid bonus Felix tulerit, quid acer
<prud. peristeph. 4.156> Caecilianus,
<prud. peristeph. 4.157> quantus, Euoti, tua bells sanguis
<prud. peristeph. 4.158> tinxerit, quantus tua, Primitiue,
<prud. peristeph. 4.159> tum tuos uiuax recolat triumfos
<prud. peristeph. 4.160> laus, Apodemi.
<prud. peristeph. 4.161> Quattuor posthinc superest uirorum
<prud. peristeph. 4.162> nomen extolli renuente metro,
<prud. peristeph. 4.163> quos Saturninos memorat uocalos
<prud. peristeph. 4.164> prisca uetustas.
<prud. peristeph. 4.165> Carminis leges amor aureorum
<prud. peristeph. 4.166> nominum parui facit et loquendi
<prud. peristeph. 4.167> cura de sanctis uitiosa non est
<prud. peristeph. 4.168> nec rudis umquam.
<prud. peristeph. 4.169> Plenus est artis modus adnotatas
<prud. peristeph. 4.170> nominum formas recitare Christo,
<prud. peristeph. 4.171> quas tenet caeli liber explicandus
<prud. peristeph. 4.172> tempore iusto.
<prud. peristeph. 4.173> Octo tunc sanctos recolet decemque
<prud. peristeph. 4.174> angelus coram patre filioque
<prud. peristeph. 4.175> urbis unius regimen tenentes
<prud. peristeph. 4.176> iure sepulcri.
<prud. peristeph. 4.177> Quin ad antiquum numerum trahetur
<prud. peristeph. 4.178> ulna post poenae specimen puella
<prud. peristeph. 4.179> morsque Vincenti, cui sanguis hinc est
<prud. peristeph. 4.180> fons et honoris
<prud. peristeph. 4.181> additis Gaio -- nee enim silendi --
<prud. peristeph. 4.182> teque, Crementi, quibus incruentum
<prud. peristeph. 4.183> ferre prouenit decus ex secundo
<prud. peristeph. 4.184> laudis agone.
<prud. peristeph. 4.185> Ambo confessi dominum steterunt
<prud. peristeph. 4.186> acriter contra fremitum latronum,
<prud. peristeph. 4.187> ambo gustarunt leuiter saporem
<prud. peristeph. 4.188> martyriorum.
<prud. peristeph. 4.189> Haec sub altari sita sempiterno
<prud. peristeph. 4.190> lapsibus nostris ueniam precatur
<prud. peristeph. 4.191> turba, quam seruat procerum creatrix
<prud. peristeph. 4.192> purpureorum.
<prud. peristeph. 4.193> Nos pio fletu, date, perluamus
<prud. peristeph. 4.194> marmorum sulcos, quibus est operta
<prud. peristeph. 4.195> spes, ut absoluam retinaculorum
<prud. peristeph. 4.196> uincla meorum.
<prud. peristeph. 4.197> Sterne te totam generosa sanctis
<prud. peristeph. 4.198> ciuitas mecum tumulis, deinde
<prud. peristeph. 4.199> mox resurgentes animas et artus
<prud. peristeph. 4.200> tota sequeris.
<prud. peristeph. 5.1> Beate martyr, prospera
<prud. peristeph. 5.2> diem triumfalem tuum,
<prud. peristeph. 5.3> quo sanguinis merces tibi
<prud. peristeph. 5.4> corona, Vincenti, datur!
<prud. peristeph. 5.5> Hic te ex tenebris saeculi
<prud. peristeph. 5.6> tortore uicto et iudice
<prud. peristeph. 5.7> euexit ad caelum dies
<prud. peristeph. 5.8> Christoque ouantem reddidit.
<prud. peristeph. 5.9> Nunc angelorum particeps
<prud. peristeph. 5.10> conlucis insigni stola,
<prud. peristeph. 5.11> quam testis indomabilis
<prud. peristeph. 5.12> riuis cruoris laueras,
<prud. peristeph. 5.13> cum te satelles idoli
<prud. peristeph. 5.14> praecinctus atris legibus
<prud. peristeph. 5.15> litare diuis gentium
<prud. peristeph. 5.16> ferro et catenis cogeret.
<prud. peristeph. 5.17> Ac uerba primum mollia
<prud. peristeph. 5.18> suadendo blande effuderat,
<prud. peristeph. 5.19> captator ut uitulum lupus
<prud. peristeph. 5.20> rapturus adludit prius.
<prud. peristeph. 5.21> 'Rex', inquit, 'orbis maximus,'
<prud. peristeph. 5.22> qui sceptra gestat publica,
<prud. peristeph. 5.23> seruire sanxit omnia
<prud. peristeph. 5.24> priscis deorum cultibus.
<prud. peristeph. 5.25> Vos, Nazareni, adsistite
<prud. peristeph. 5.26> rudemque ritum spernite!
<prud. peristeph. 5.27> haec saxa, quae princeps colit,
<prud. peristeph. 5.28> placate fumo et uictima!'
<prud. peristeph. 5.29> Exclamat hic Vincentius,
<prud. peristeph. 5.30> leuita de tribu sacra,
<prud. peristeph. 5.31> minister altaris dei
<prud. peristeph. 5.32> septem ex columnis lacteis:
<prud. peristeph. 5.33> 'Tibi ista praesint numina,
<prud. peristeph. 5.34> tu saxa, tu lignum colas,
<prud. peristeph. 5.35> tu mortuorum mortuus
<prud. peristeph. 5.36> fias deorum pontifex,
<prud. peristeph. 5.37> nos lucis auctorem patrem
<prud. peristeph. 5.38> eiusque Christum filium,
<prud. peristeph. 5.39> qui solus ac uerus deus,
<prud. peristeph. 5.40> Datiane, confitebimur'.
<prud. peristeph. 5.41> Hic ille iam commotior:
<prud. peristeph. 5.42> audesne, non felix', ait,
<prud. peristeph. 5.43> 'ius hoc deorum et principum
<prud. peristeph. 5.44> uiolare uerbis asperis,
<prud. peristeph. 5.45> ius et sacratum et publicum,
<prud. peristeph. 5.46> cui cedit humanum genus,
<prud. peristeph. 5.47> nec te iuuentae feruidae
<prud. peristeph. 5.48> instans periclum permouet?
<prud. peristeph. 5.49> Hoc namque decretum cape:
<prud. peristeph. 5.50> aut ara ture et caespite
<prud. peristeph. 5.51> precanda iam nunc est tibi
<prud. peristeph. 5.52> aut mors luenda est sanguine.'
<prud. peristeph. 5.53> Respondit ille altrinsecus:
<prud. peristeph. 5.54> 'age ergo, quidquid uirium,
<prud. peristeph. 5.55> quidquid potestatis tibi est,
<prud. peristeph. 5.56> palam reluctor, exere!
<prud. peristeph. 5.57> Vox nostra quae sit, accipe:
<prud. peristeph. 5.58> est Christus et pater deus,
<prud. peristeph. 5.59> serui huius et testes sumus,
<prud. peristeph. 5.60> extorque, si potes, fidem!
<prud. peristeph. 5.61> 'Tormenta, carcer, ungulae
<prud. peristeph. 5.62> stridensque flammis lammina
<prud. peristeph. 5.63> atque ipsa poenarum ultima,
<prud. peristeph. 5.64> mors, christianis ludus est.
<prud. peristeph. 5.65> O uestra inanis uanitas
<prud. peristeph. 5.66> scitumque brutum Caesaris!
<prud. peristeph. 5.67> condigna uestris sensibus
<prud. peristeph. 5.68> coli iubetis numina:
<prud. peristeph. 5.69> excisa fabrili manu
<prud. peristeph. 5.70> cauis recocta et follibus,
<prud. peristeph. 5.71> quae uoce, quae gressu carent,
<prud. peristeph. 5.72> inmota, caeca, elinguia.
<prud. peristeph. 5.73> His sumptuosa splendido
<prud. peristeph. 5.74> delubra crescunt marmore,
<prud. peristeph. 5.75> his colla mugientium
<prud. peristeph. 5.76> percussa taurorum cadunt.
<prud. peristeph. 5.77> 'At sunt et illic spiritus'.
<prud. peristeph. 5.78> 'Sunt, sed magistri criminum,
<prud. peristeph. 5.79> uestrae et salutis aucipes,
<prud. peristeph. 5.80> uagi, inpotentes, sordidi,
<prud. peristeph. 5.81> qui uos latenter incitos
<prud. peristeph. 5.82> in omne conpellumt nefas:
<prud. peristeph. 5.83> uastare iustos caedibus,
<prud. peristeph. 5.84> plebem piorum carpere.
<prud. peristeph. 5.85> Norunt et ipsi ac sentiunt
<prud. peristeph. 5.86> pollere Christum et uiuere
<prud. peristeph. 5.87> eiusque iam iamque adfore
<prud. peristeph. 5.88> regnum tremendum perfidis.
<prud. peristeph. 5.89> Clamant fatentes denique
<prud. peristeph. 5.90> pulsi ex latebris uiscerum
<prud. peristeph. 5.91> uirtute Christi et nomine
<prud. peristeph. 5.92> diuique et idem daemones.'
<prud. peristeph. 5.93> His intonantem martyrem
<prud. peristeph. 5.94> iudex profanus non tulit,
<prud. peristeph. 5.95> conclamat: 'os obtrudite,
<prud. peristeph. 5.96> ne plura iactet inprobus!
<prud. peristeph. 5.97> Vocem loquentis claudite
<prud. peristeph. 5.98> raptimque lictores date,
<prud. peristeph. 5.99> illos reorum Plutones
<prud. peristeph. 5.100> pastos resectis canibus!
<prud. peristeph. 5.101> Iam faxo ius praetorium
<prud. peristeph. 5.102> conuiciator sentiat,
<prud. peristeph. 5.103> inpune ne nostris sibi
<prud. peristeph. 5.104> dis destruendis luserit.
<prud. peristeph. 5.105> Tibi ergo soli, contumax,
<prud. peristeph. 5.106> Tarpeia calcentur sacra,
<prud. peristeph. 5.107> tu porro solus obteras
<prud. peristeph. 5.108> Romam, senatum, Caesarem? 
<prud. peristeph. 5.109> Vinctum retortis bracchiis
<prud. peristeph. 5.110> sursum ac deorsum extendite,
<prud. peristeph. 5.111> conpago donec ossuum
<prud. peristeph. 5.112> diuulsa membratim crepet.
<prud. peristeph. 5.113> Posthinc hiulcis ictibus
<prud. peristeph. 5.114> nudate costarum abdita
<prud. peristeph. 5.115> ut per latebras uulnerum
<prud. peristeph. 5.116> iecur retectum palpitet.'
<prud. peristeph. 5.117> Ridebat haec miles dei
<prud. peristeph. 5.118> manus cruentas increpans,
<prud. peristeph. 5.119> quod fixa non profundius
<prud. peristeph. 5.120> intraret artus ungula.
<prud. peristeph. 5.121> Ac iam omne robur fortium
<prud. peristeph. 5.122> euiscerando cesserat
<prud. peristeph. 5.123> nisusque anhelus soluerat
<prud. peristeph. 5.124> fessos lacertorum toros,
<prud. peristeph. 5.125> ast ille tanto laetior
<prud. peristeph. 5.126> omni uacantem nubilo
<prud. peristeph. 5.127> frontem serenam luminat
<prud. peristeph. 5.128> te, Christe, praesentem uidens.
<prud. peristeph. 5.129> 'Quis uultus iste, pro pudor!'
<prud. peristeph. 5.130> Datianus aiebat furens,
<prud. peristeph. 5.131> 'gaudet, renidet, prouocat
<prud. peristeph. 5.132> tortore tortus acrior!
<prud. peristeph. 5.133> Nil illa uis exercita
<prud. peristeph. 5.134> tot noxiorum mortibus
<prud. peristeph. 5.135> agone in isto proficit,
<prud. peristeph. 5.136> ars et dolorum uincitur.
<prud. peristeph. 5.137> Sed uos, alumni carceris,
<prud. peristeph. 5.138> par semper inuictum mihi,
<prud. peristeph. 5.139> cohibete paulum dexteras,
<prud. peristeph. 5.140> respiret ut lassus uigor.
<prud. peristeph. 5.141> Praesicca rursus ulcera,
<prud. peristeph. 5.142> dum se cicatrix colligit
<prud. peristeph. 5.143> refrigerati sanguinis,
<prud. peristeph. 5.144> manus resulcans diruet.'
<prud. peristeph. 5.145> His contra leuites refert:
<prud. peristeph. 5.146> 'si iam tuorum perspicis
<prud. peristeph. 5.147> languere uirtutem canum,
<prud. peristeph. 5.148> age, ipse maior carnifex,
<prud. peristeph. 5.149> ostende, quo pacto queant
<prud. peristeph. 5.150> imos recessus scindere,
<prud. peristeph. 5.151> manus et ipse intersere
<prud. peristeph. 5.152> riuosque feruentes bibe!
<prud. peristeph. 5.153> Erras, cruente, si meam
<prud. peristeph. 5.154> te rere poenam sumere,
<prud. peristeph. 5.155> cum membra morti obnoxia
<prud. peristeph. 5.156> dilancinata interficis.
<prud. peristeph. 5.157> Est alter, est intrinsecus,
<prud. peristeph. 5.158> uiolare quem nullus potest,
<prud. peristeph. 5.159> liber, quietus, integer,
<prud. peristeph. 5.160> exsors dolorum tristium.
<prud. peristeph. 5.161> Hoc, quod laboras perdere
<prud. peristeph. 5.162> tantis furoris uiribus,
<prud. peristeph. 5.163> uas est solutum ac fictile,
<prud. peristeph. 5.164> quocumque frangendum modo.
<prud. peristeph. 5.165> Quin immo nunc enitere
<prud. peristeph. 5.166> illum secare ac plectere,
<prud. peristeph. 5.167> qui perstat intus, qui tuam
<prud. peristeph. 5.168> calcat, tyranne, insaniam!
<prud. peristeph. 5.169> Hunc, hunc lacesse, hunc discute,
<prud. peristeph. 5.170> inuictum, inexsuperabilem,
<prud. peristeph. 5.171> nullis procellis subditum
<prud. peristeph. 5.172> solique subiectum deo!'
<prud. peristeph. 5.173> Haec fatur et stridentibus
<prud. peristeph. 5.174> laniatur uncis denuo;
<prud. peristeph. 5.175> cui praetor ore subdolo
<prud. peristeph. 5.176> anguina uerba exsibilat:
<prud. peristeph. 5.177> 'Si tanta callum pectoris
<prud. peristeph. 5.178> praedurat obstinatio,
<prud. peristeph. 5.179> puluinar ut nostrum manu
<prud. peristeph. 5.180> abomineris tangere,
<prud. peristeph. 5.181> saltim latentes paginas
<prud. peristeph. 5.182> librosque opertos detege,
<prud. peristeph. 5.183> quo secta prauum seminans.
<prud. peristeph. 5.184> iustis cremetur ignibus'.
<prud. peristeph. 5.185> His martyr auditis ait:
<prud. peristeph. 5.186> 'quem tu, maligne, mysticis
<prud. peristeph. 5.187> minitaris ignem litteris,
<prud. peristeph. 5.188> flagrabis ipse hoc iustius.
<prud. peristeph. 5.189> Romfea nam caelestium
<prud. peristeph. 5.190> uindex erit uoluminum
<prud. peristeph. 5.191> tanti ueneni interpretem
<prud. peristeph. 5.192> linguam perurens fulmine.
<prud. peristeph. 5.193> Vides fauillas indices
<prud. peristeph. 5.194> Gomorreorum criminum,
<prud. peristeph. 5.195> Sodomita nec latet cinis
<prud. peristeph. 5.196> testis perennis funeris.
<prud. peristeph. 5.197> Exemplar hoc, serpens, tuum est.
<prud. peristeph. 5.198> fuligo quem mox sulpuris
<prud. peristeph. 5.199> bitumen et mixtum pice
<prud. peristeph. 5.200> imo inplicabunt tartaro.'
<prud. peristeph. 5.201> His persecutor saucius
<prud. peristeph. 5.202> pallet, rubescit, aestuat
<prud. peristeph. 5.203> insana torquens lumina
<prud. peristeph. 5.204> spumasque frendens egerit.
<prud. peristeph. 5.205> Tum deinde cunctatus diu
<prud. peristeph. 5.206> decernit: 'extrema omnium
<prud. peristeph. 5.207> igni, grabato et lamminis
<prud. peristeph. 5.208> exerceatur quaestio.'
<prud. peristeph. 5.209> Haec ille sese ad munera
<prud. peristeph. 5.210> gradu citato proripit
<prud. peristeph. 5.211> ipsosque pernix gaudio
<prud. peristeph. 5.212> poenae ministros praeuenit.
<prud. peristeph. 5.213> Ventum ad palestram gloriae,
<prud. peristeph. 5.214> spes certat et crudelitas,
<prud. peristeph. 5.215> luctamen anceps conserunt
<prud. peristeph. 5.216> hinc martyr, illinc carnifex.
<prud. peristeph. 5.217> Serrata lectum regula
<prud. peristeph. 5.218> dente infrequenti exasperat,
<prud. peristeph. 5.219> cui multa carbonum strues
<prud. peristeph. 5.220> uiuum uaporat halitum.
<prud. peristeph. 5.221> Hunc sponte conscendit rogum
<prud. peristeph. 5.222> uir sanctus ore interrito,
<prud. peristeph. 5.223> ceu jam coronae conscius
<prud. peristeph. 5.224> celsum tribunal scanderet.
<prud. peristeph. 5.225> Subter crepante aspergine
<prud. peristeph. 5.226> scintillat excussus salis
<prud. peristeph. 5.227> punctisque feruens stridulis
<prud. peristeph. 5.228> sparsim per artus figitur.
<prud. peristeph. 5.229> Aruina posthinc igneum
<prud. peristeph. 5.230> inpressa cauterem lauit,
<prud. peristeph. 5.231> uis unde roris fumidi
<prud. peristeph. 5.232> in membra sensim liquitur.
<prud. peristeph. 5.233> Haec inter inmotus manet
<prud. peristeph. 5.234> tamquam dolorum nescius
<prud. peristeph. 5.235> tenditque in altum lumina;
<prud. peristeph. 5.236> nam uincla palmas presserant.
<prud. peristeph. 5.237> Sublatus inde fortior
<prud. peristeph. 5.238> lugubre in antrum truditur,
<prud. peristeph. 5.239> ne liber usus luminis
<prud. peristeph. 5.240> animaret altum spiritum.
<prud. peristeph. 5.241> Est intus imo ergastulo
<prud. peristeph. 5.242> locus tenebris nigrior,
<prud. peristeph. 5.243> quem saxa mersi fornicis
<prud. peristeph. 5.244> angusta clausum strangulant.
<prud. peristeph. 5.245> Aeterna nox illic latet
<prud. peristeph. 5.246> expers diurni sideris,
<prud. peristeph. 5.247> hic carcer horrendus suos
<prud. peristeph. 5.248> habere fertur inferos.
<prud. peristeph. 5.249> In hoc baratrum conicit
<prud. peristeph. 5.250> truculentus hostis martyrem
<prud. peristeph. 5.251> lignoque plantas inserit
<prud. peristeph. 5.252> diuaricatis cruribus.
<prud. peristeph. 5.253> Quin addit et poenam nouam
<prud. peristeph. 5.254> crucis peritus artifex,
<prud. peristeph. 5.255> nulli tyranno cognitam
<prud. peristeph. 5.256> nec fando conpertam retro.
<prud. peristeph. 5.257> Fragmenta testarum iubet
<prud. peristeph. 5.258> hyrta inpolitis angulis,
<prud. peristeph. 5.259> acuminata, informia,
<prud. peristeph. 5.260> tergo iacentis sternerent.
<prud. peristeph. 5.261> Totum cubile spiculis
<prud. peristeph. 5.262> armant dolores anxii,
<prud. peristeph. 5.263> insomne qui subter latus
<prud. peristeph. 5.264> mucrone pulsent obuio.
<prud. peristeph. 5.265> Haec illc uersutus uafra
<prud. peristeph. 5.266> meditatus arte struxerat,
<prud. peristeph. 5.267> sed Belzebulis callida
<prud. peristeph. 5.268> commenta Christus destruit.
<prud. peristeph. 5.269> Nam carceralis caecitas
<prud. peristeph. 5.270> splendore lucis fulgurat
<prud. peristeph. 5.271> duplexque morsus stipitis
<prud. peristeph. 5.272> ruptis cauernis dissilit.
<prud. peristeph. 5.273> Agnoscit hic Vincentius
<prud. peristeph. 5.274> adesse quod sperauerat,
<prud. peristeph. 5.275> tanti laboris praemium,
<prud. peristeph. 5.276> Christum, datorem luminis.
<prud. peristeph. 5.277> Cernit deinde fragmina
<prud. peristeph. 5.278> iam testularum mollibus
<prud. peristeph. 5.279> uestire semet floribus
<prud. peristeph. 5.280> redolente nectar carcere.
<prud. peristeph. 5.281> Quin et frequentes angeli
<prud. peristeph. 5.282> stant ac loquuntur comminus,
<prud. peristeph. 5.283> quorum unus ore augustior
<prud. peristeph. 5.284> conpellat his dictis uirum:
<prud. peristeph. 5.285> 'Exsurge, martyr inclyte,
<prud. peristeph. 5.286> exsurge securus tui,
<prud. peristeph. 5.287> exsurge et almis coetibus
<prud. peristeph. 5.288> noster sodalis addere!
<prud. peristeph. 5.289> Decursa iam satis tibi
<prud. peristeph. 5.290> poenae minacis munia
<prud. peristeph. 5.291> pulchroque mortis exitu
<prud. peristeph. 5.292> omnis peracta est passio.
<prud. peristeph. 5.293> O miles inuictissime,
<prud. peristeph. 5.294> fortissimorum fortior,
<prud. peristeph. 5.295> iam te ipsa saeua et aspera
<prud. peristeph. 5.296> tormenta uictorem tremunt.
<prud. peristeph. 5.297> Spectator haec Christus deus
<prud. peristeph. 5.298> conpensat aeuo intermino
<prud. peristeph. 5.299> propriaeque collegam crucis
<prud. peristeph. 5.300> larga coronat dextera
<prud. peristeph. 5.301> Pone hoc caducum uasculum,
<prud. peristeph. 5.302> conpage textum terrea,
<prud. peristeph. 5.303> quod dissipatum soluitur,
<prud. peristeph. 5.304> et liber in caelum ueni!'
<prud. peristeph. 5.305> Haec ille; sed clausas fores
<prud. peristeph. 5.306> interna rumpunt lumina
<prud. peristeph. 5.307> tenuisque per rimas nitor
<prud. peristeph. 5.308> lucis latentis proditur.
<prud. peristeph. 5.309> Hoc cum stuperet territus
<prud. peristeph. 5.310> obsessor atri liminis,
<prud. peristeph. 5.311> quem cura pernox manserat
<prud. peristeph. 5.312> seruare feralem domum,
<prud. peristeph. 5.313> psallentis audit insuper
<prud. peristeph. 5.314> praedulce carmen martyris,
<prud. peristeph. 5.315> cui uocis instar aemulae
<prud. peristeph. 5.316> conclaue reddit concauum.
<prud. peristeph. 5.317> Pauens deinde introspicit,
<prud. peristeph. 5.318> admota quantum postibus
<prud. peristeph. 5.319> acies per artas cardinum
<prud. peristeph. 5.320> intrare iuncturas potest:
<prud. peristeph. 5.321> uernare multis floribus
<prud. peristeph. 5.322> stramenta testarum uidet
<prud. peristeph. 5.323> ipsumque uulsis nexibus
<prud. peristeph. 5.324> obambulantem pangere.
<prud. peristeph. 5.325> Inplentur aures turbidi
<prud. peristeph. 5.326> praetoris hoc miraculo,
<prud. peristeph. 5.327> flet uictus et uoluit gemens
<prud. peristeph. 5.328> iram, dolorem, dedecus.
<prud. peristeph. 5.329> 'Exemptus', inquit, 'carceri
<prud. peristeph. 5.330> paulum benignis fotibus
<prud. peristeph. 5.331> recreetur, ut pastum nouum
<prud. peristeph. 5.332> poenis refectus praebeat'.
<prud. peristeph. 5.333> Coire toto ex oppido
<prud. peristeph. 5.334> turbam fidelem cerneres,
<prud. peristeph. 5.335> mollire praefultum torum,
<prud. peristeph. 5.336> siccare cruda uulnera.
<prud. peristeph. 5.337> Ille ungularum duplices
<prud. peristeph. 5.338> sulcos pererrat osculis,
<prud. peristeph. 5.339> hic purpurantem corporis
<prud. peristeph. 5.340> gaudet cruorem lambere.
<prud. peristeph. 5.341> Plerique uestem linteam
<prud. peristeph. 5.342> stillante tingunt sanguine,
<prud. peristeph. 5.343> tutamen ut sacrum suis
<prud. peristeph. 5.344> domi reseruent posteris.
<prud. peristeph. 5.345> Tunc ipse manceps carceris
<prud. peristeph. 5.346> et uinculorum ianitor,
<prud. peristeph. 5.347> ut fert uetustas conscia,
<prud. peristeph. 5.348> repente Christum credidit.
<prud. peristeph. 5.349> Hic obseratis uectibus
<prud. peristeph. 5.350> densae specum caliginis
<prud. peristeph. 5.351> splendore lucis aduenae
<prud. peristeph. 5.352> micuisse clausum uiderat.
<prud. peristeph. 5.353> At uero postquam lectuli
<prud. peristeph. 5.354> martyr quietem contigit,
<prud. peristeph. 5.355> aeger morarum taedio
<prud. peristeph. 5.356> et mortis incensus siti --,
<prud. peristeph. 5.357> si mors habenda eiusmodi est,
<prud. peristeph. 5.358> quae corporali ergastulo
<prud. peristeph. 5.359> mentem resoluit liberam
<prud. peristeph. 5.360> et reddit auctori deo,
<prud. peristeph. 5.361> mentem piatam sanguine,
<prud. peristeph. 5.362> mortis lauacris elutam,
<prud. peristeph. 5.363> quae semet ac uitam suam
<prud. peristeph. 5.364> Christo inmolandam praebuit --,
<prud. peristeph. 5.365> ergo ut recline mollibus
<prud. peristeph. 5.366> reiecit aulaeis caput,
<prud. peristeph. 5.367> uictor relictis artubus
<prud. peristeph. 5.368> caelum capessit spiritus.
<prud. peristeph. 5.369> Cui recta celso tramite
<prud. peristeph. 5.370> reseratur ad patrem uia,
<prud. peristeph. 5.371> quam fratre caesus inpio
<prud. peristeph. 5.372> Abel beatus scanderat.
<prud. peristeph. 5.373> Stipant euntem candidi
<prud. peristeph. 5.374> hinc inde sanctorum chori
<prud. peristeph. 5.375> parique missum carcere
<prud. peristeph. 5.376> baptista Iohannes uocat.
<prud. peristeph. 5.377> At christiani nominis
<prud. peristeph. 5.378> hostem coquebant inrita
<prud. peristeph. 5.379> fellis uenena et liuidum
<prud. peristeph. 5.380> cor efferata exusserant.
<prud. peristeph. 5.381> Saeuire inermem crederes
<prud. peristeph. 5.382> fractis draconem dentibus:
<prud. peristeph. 5.383> 'euasit exultans', ait,
<prud. peristeph. 5.384> 'rebellis et palmam tulit.
<prud. peristeph. 5.385> Sed restat illud ultimum:
<prud. peristeph. 5.386> inferre poenam mortuo,
<prud. peristeph. 5.387> feris cadauer tradere
<prud. peristeph. 5.388> canibusue carpendum dare.
<prud. peristeph. 5.389> Iam nunc et ossa extinxero,
<prud. peristeph. 5.390> ne sit sepulcrum funeris,
<prud. peristeph. 5.391> quod plebs gregalis excolat
<prud. peristeph. 5.392> titulumque figat martyris.'
<prud. peristeph. 5.393> Sic frendit et corpus sacrum
<prud. peristeph. 5.394> profanus -- a dirum nefas! --
<prud. peristeph. 5.395> nudum negato tegmine
<prud. peristeph. 5.396> exponit inter carices.
<prud. peristeph. 5.397> Sed nulla dirarum famis
<prud. peristeph. 5.398> aut bestiarum aut alitum
<prud. peristeph. 5.399> audet tropeum gloriae
<prud. peristeph. 5.400> foedare tactu squalido.
<prud. peristeph. 5.401> Quin, si qua clangens inprobe
<prud. peristeph. 5.402> circumuolarat eminus,
<prud. peristeph. 5.403> trucis uolucris inpetu
<prud. peristeph. 5.404> depulsa uertebat fugam.
<prud. peristeph. 5.405> Nam coruus, Heliae datus
<prud. peristeph. 5.406> olim ciborum portitor,
<prud. peristeph. 5.407> hoc munus inplet sedule
<prud. peristeph. 5.408> et inremotus excubat.
<prud. peristeph. 5.409> Hic ex frutectis proximis
<prud. peristeph. 5.410> infestus alarum sono
<prud. peristeph. 5.411> oculosque pinnis uerberans
<prud. peristeph. 5.412> exegit inmanem lupum.
<prud. peristeph. 5.413> Quis perfidorum credere
<prud. peristeph. 5.414> ausit rapacem beluam,
<prud. peristeph. 5.415> tauris paratam congredi,
<prud. peristeph. 5.416> cessisse plumis mollibus?
<prud. peristeph. 5.417> Ibat malignum murmurans
<prud. peristeph. 5.418> leui uolatu exterritus
<prud. peristeph. 5.419> praedamque uisam fugerat
<prud. peristeph. 5.420> custodis inbellis minis.
<prud. peristeph. 5.421> Quis audienti talia,
<prud. peristeph. 5.422> Datiane, tunc sensus tibi,
<prud. peristeph. 5.423> quantis gementem spiculis
<prud. peristeph. 5.424> figebat occultus dolor,
<prud. peristeph. 5.425> cum te perempti corporis
<prud. peristeph. 5.426> uirtute uictum cerneres
<prud. peristeph. 5.427> ipsis et inpar ossibus
<prud. peristeph. 5.428> uacuisque iam membris minor?
<prud. peristeph. 5.429> Sed quis, tyranne pertinax,
<prud. peristeph. 5.430> hunc inpotentem spiritum
<prud. peristeph. 5.431> determinabit exitus?
<prud. peristeph. 5.432> nullusne te franget modus?
<prud. peristeph. 5.433> 'Nullus, nec umquam desinam;
<prud. peristeph. 5.434> nam si ferina inmanitas
<prud. peristeph. 5.435> mansuescit et clementia
<prud. peristeph. 5.436> coruos uoraces mitigat,
<prud. peristeph. 5.437> mergam cadauer fluctibus:
<prud. peristeph. 5.438> insana numquam naufragis
<prud. peristeph. 5.439> ignoscit unda et spumeum
<prud. peristeph. 5.440> nescit profundum parcere.
<prud. peristeph. 5.441> Aut semper illic mobilis
<prud. peristeph. 5.442> incerta per ludibria
<prud. peristeph. 5.443> uagis feretur flatibus
<prud. peristeph. 5.444> squamosa pascens agmina,
<prud. peristeph. 5.445> aut sub fragosis rupibus
<prud. peristeph. 5.446> scabri petrarum murices
<prud. peristeph. 5.447> inter recessus scrupeos
<prud. peristeph. 5.448> discissa rumpent uiscera.
<prud. peristeph. 5.449> Ecquis uirorum strenue
<prud. peristeph. 5.450> cumbam peritus pellere
<prud. peristeph. 5.451> remo, rudente et carbaso,
<prud. peristeph. 5.452> secare qui pontum queas,
<prud. peristeph. 5.453> rapias palustri e caespite
<prud. peristeph. 5.454> corpus, quod intactum iacet,
<prud. peristeph. 5.455> leuique uectum lembulo
<prud. peristeph. 5.456> amplum per aequor auferas?
<prud. peristeph. 5.457> Sed conplicatum sparteus
<prud. peristeph. 5.458> claudat cadauer culleus,
<prud. peristeph. 5.459> quem fune conexus lapis
<prud. peristeph. 5.460> praeceps in altum deprimat,
<prud. peristeph. 5.461> At tu per undas emices
<prud. peristeph. 5.462> rorante praepes palmula,
<prud. peristeph. 5.463> donec relictum longior
<prud. peristeph. 5.464> abscondat aspectus solum.'
<prud. peristeph. 5.465> Haec iussa quidam militum
<prud. peristeph. 5.466> -- Eumorfio nomen fuit --
<prud. peristeph. 5.467> uiolentus, audax, barbarus,
<prud. peristeph. 5.468> furore feruens adripit.
<prud. peristeph. 5.469> Funale textum conserit,
<prud. peristeph. 5.470> suto quod inplet corpore,
<prud. peristeph. 5.471> emensus et multum freti
<prud. peristeph. 5.472> inter procellas excutit.
<prud. peristeph. 5.473> O praepotens uirtus dei,
<prud. peristeph. 5.474> uirtus creatrix omnium,
<prud. peristeph. 5.475> quae turgidum quondam mare
<prud. peristeph. 5.476> gradiente Christo strauerat,
<prud. peristeph. 5.477> ut terga calcans aequoris
<prud. peristeph. 5.478> siccis mearet passibus,
<prud. peristeph. 5.479> plantas nec undis tingueret
<prud. peristeph. 5.480> uasti uiator gurgitis!
<prud. peristeph. 5.481> Haec ipsa uirtus iusserat
<prud. peristeph. 5.482> rubrum salum dehiscere,
<prud. peristeph. 5.483> patente dum fundo aridum
<prud. peristeph. 5.484> secura plebs iter terit.
<prud. peristeph. 5.485> Nec non et ipsa nunc iubet
<prud. peristeph. 5.486> seruire sancto corpori
<prud. peristeph. 5.487> pontum quietis lapsibus
<prud. peristeph. 5.488> ad curua pronum litora.
<prud. peristeph. 5.489> Saxum molaris ponderis
<prud. peristeph. 5.490> ut spuma candens innatat
<prud. peristeph. 5.491> tantique custos pigneris
<prud. peristeph. 5.492> fiscella fertur fluctibus.
<prud. peristeph. 5.493> Cernunt stupentes nauitae
<prud. peristeph. 5.494> uectam remenso marmore
<prud. peristeph. 5.495> labi retrorsum leniter
<prud. peristeph. 5.496> aestu secundo et flamine.
<prud. peristeph. 5.497> Certant et ipsi concito
<prud. peristeph. 5.498> pontum faselo scindere,
<prud. peristeph. 5.499> longe sed artus praeuolant
<prud. peristeph. 5.500> telluris ad mollem sinum.
<prud. peristeph. 5.501> Prius relatos denique
<prud. peristeph. 5.502> humus quieta suscipit,
<prud. peristeph. 5.503> quam pulsa summis nisibus
<prud. peristeph. 5.504> carina portum tangeret.
<prud. peristeph. 5.505> Felix amoeni litotis
<prud. peristeph. 5.506> secessus ille, qui sacra
<prud. peristeph. 5.507> fouens harenis uiscera
<prud. peristeph. 5.508> uicem sepulcri praebuit,
<prud. peristeph. 5.509> dum cura sanctorum pia
<prud. peristeph. 5.510> deflens adornat aggerem
<prud. peristeph. 5.511> tumuloque corpus creditum
<prud. peristeph. 5.512> uitae reseruat posterae!
<prud. peristeph. 5.513> Sed mox subactis hostibus
<prud. peristeph. 5.514> iam pace iustis reddita
<prud. peristeph. 5.515> altar quietem debitam
<prud. peristeph. 5.516> praestat beatis ossibus;
<prud. peristeph. 5.517> subiecta nam sacrario
<prud. peristeph. 5.518> imamque ad aram condita
<prud. peristeph. 5.519> caelestis auram muneris
<prud. peristeph. 5.520> perfusa subter hauriunt.
<prud. peristeph. 5.521> Sic corpus, ast ipsum dei
<prud. peristeph. 5.522> sedes receptum continet
<prud. peristeph. 5.523> cum Maccabeis fratribus
<prud. peristeph. 5.524> sectoque Eseiae proximum.
<prud. peristeph. 5.525> Simplex sed illis contigit
<prud. peristeph. 5.526> corona poenarum, quibus
<prud. peristeph. 5.527> finem malorum praestitit
<prud. peristeph. 5.528> mortis supremus exitus.
<prud. peristeph. 5.529> Quid tale sector ausus est?
<prud. peristeph. 5.530> truncata numquid corporis
<prud. peristeph. 5.531> segmenta post serram feris
<prud. peristeph. 5.532> obiecit aut undis dedit?
<prud. peristeph. 5.533> Num Maccabei martyris
<prud. peristeph. 5.534> linguam tyrannus erutam
<prud. peristeph. 5.535> raptamue pellem uerticis
<prud. peristeph. 5.536> auibus cruentis obtulit?
<prud. peristeph. 5.537> Tu solus, O bis inclyte,
<prud. peristeph. 5.538> solus brauii duplicis
<prud. peristeph. 5.539> palmam tulisti, tu duas
<prud. peristeph. 5.540> simul parasti laureas.
<prud. peristeph. 5.541> In morte uictor aspera,
<prud. peristeph. 5.542> tum deinde post mortem pari
<prud. peristeph. 5.543> uictor triumfo proteris
<prud. peristeph. 5.544> solo latronem corpore.
<prud. peristeph. 5.545> Adesto nunc et percipe
<prud. peristeph. 5.546> uoces precantum supplices,
<prud. peristeph. 5.547> nostri reatus efficax
<prud. peristeph. 5.548> orator ad thronum patris!
<prud. peristeph. 5.549> Per te, per ilium carcerem,
<prud. peristeph. 5.550> honoris augmentum tui,
<prud. peristeph. 5.551> per uincla, flammas, ungulas,
<prud. peristeph. 5.552> per carceralem stipitem,
<prud. peristeph. 5.553> per fragmen illud testeum,
<prud. peristeph. 5.554> quo parta creuit gloria,
<prud. peristeph. 5.555> et quem trementes posteri
<prud. peristeph. 5.556> exosculamur lectulum,
<prud. peristeph. 5.557> miserere nostrarum precum,
<prud. peristeph. 5.558> placatus ut Christus suis
<prud. peristeph. 5.559> inclinet aurem prosperam
<prud. peristeph. 5.560> noxas nec omnes inputet!
<prud. peristeph. 5.561> Si rite sollemnem diem
<prud. peristeph. 5.562> ueneramur ore et pectore,
<prud. peristeph. 5.563> si sub tuorum gaudio
<prud. peristeph. 5.564> uestigiorum sternimur,
<prud. peristeph. 5.565> paulisper huc inlabere
<prud. peristeph. 5.566> Christi fauorem deferens,
<prud. peristeph. 5.567> sensus grauati ut sentiant
<prud. peristeph. 5.568> leuamen indulgentiae.
<prud. peristeph. 5.569> Sic nulla jam restet mora,
<prud. peristeph. 5.570> quin excitatam nobilis
<prud. peristeph. 5.571> carnem resumat spiritus
<prud. peristeph. 5.572> uirtute perfunctam pari,
<prud. peristeph. 5.573> ut, quae laborum particeps
<prud. peristeph. 5.574> commune discrimen tulit,
<prud. peristeph. 5.575> sit et coheres gloriae
<prud. peristeph. 5.576> cunctis in aeuum saeculis.
<prud. peristeph. 6.1> Felix Tarraco, Fructuose, uestris
<prud. peristeph. 6.2> attollit caput ignibus coruscum
<prud. peristeph. 6.3> leuuitis geminis procul relucens.
<prud. peristeph. 6.4> Hispanos deus aspicit benignus,
<prud. peristeph. 6.5> arcem quandoquidem potens Hiberam
<prud. peristeph. 6.6> trino martyre trinitas coronat.
<prud. peristeph. 6.7> Ardens Augurius capessit aetram
<prud. peristeph. 6.8> nec non Eulogius simul supermum
<prud. peristeph. 6.9> Christi lucidus ad sedile tendit.
<prud. peristeph. 6.10> Dux et praeuius et magister illis
<prud. peristeph. 6.11> ad tantum decus ex episcopali
<prud. peristeph. 6.12> clarus nomine Fructuosus ibat,
<prud. peristeph. 6.13> accitus quia praesidis repente
<prud. peristeph. 6.14> iussu uenerat ad forum sacerdos
<prud. peristeph. 6.15> leuuitis comitantibus duobus.
<prud. peristeph. 6.16> Inde ad carceream uiros catenam
<prud. peristeph. 6.17> pastus sanguine carnifex trahebat,
<prud. peristeph. 6.18> gaudet currere Fructuosus ultro.
<prud. peristeph. 6.19> Ac, ne quis socios timor feriret,
<prud. peristeph. 6.20> praeceptor uehemens eundo firmat
<prud. peristeph. 6.21> incenditque fidem calore Christi:
<prud. peristeph. 6.22> 'Mecum state, uiri, uocat cruentus
<prud. peristeph. 6.23> ad poenam coluber dei ministros;
<prud. peristeph. 6.24> ne mors terreat! est parata palma.
<prud. peristeph. 6.25> Carcer christicolis gradus coronae est,
<prud. peristeph. 6.26> carcer prouehit ad superna caeli,
<prud. peristeph. 6.27> carcer conciliat deum beatis.'
<prud. peristeph. 6.28> His dictis adeunt specum reorum,
<prud. peristeph. 6.29> exercent ibi mysticum lauacrum
<prud. peristeph. 6.30> et purgamen aquae stupent tenebrae.
<prud. peristeph. 6.31> Sex hic continuis latent diebus,
<prud. peristeph. 6.32> tandem stant trucis ad tribunal hostis,
<prud. peristeph. 6.33> fratres tergeminos tremunt catastae.
<prud. peristeph. 6.34> Iudex Aemilianus inminebat,
<prud. peristeph. 6.35> atrox, turbidus, insolens, profanus,
<prud. peristeph. 6.36> aras daemonicas eoli iubebat.
<prud. peristeph. 6.37> 'Tu, qui doctor', ait, 'seris nouellum
<prud. peristeph. 6.38> commenti genus, ut leues puellae
<prud. peristeph. 6.39> lucos destituant, Iouem relinquant,
<prud. peristeph. 6.40> damnes, si sapias, anile dogma;
<prud. peristeph. 6.41> iussum est Caesaris ore Gallieni,
<prud. peristeph. 6.42> quod princeps colit, ut colamus omnes.
<prud. peristeph. 6.43> Haec fanti placidus refert sacerdos:
<prud. peristeph. 6.44> 'aeternum colo principem dierum,
<prud. peristeph. 6.45> factorem dominumque Gallieni,
<prud. peristeph. 6.46> et Christum patre prosatum perenni,
<prud. peristeph. 6.47> cuius sum famulus gregisque pastor.'
<prud. peristeph. 6.48> subridens ait ille: 'iam fuisti.'
<prud. peristeph. 6.49> Nec differt furor aut refrenat iram,
<prud. peristeph. 6.50> saeuis destinat ignibus cremandos,
<prud. peristeph. 6.51> exultant prohibentque flere uulgum.
<prud. peristeph. 6.52> Quosdam de populo uidet sacerdos
<prud. peristeph. 6.53> libandum sibi poculum offerentes.
<prud. peristeph. 6.54> 'ieiunamus', ait, 'recuso potum:
<prud. peristeph. 6.55> nondum nona diem resignat hora,
<prud. peristeph. 6.56> numquam conuiolabo ius dicatum
<prud. peristeph. 6.57> nec mors ipsa meum sacrum resoluet.
<prud. peristeph. 6.58> Sic Christus sitiens crucis sub hora
<prud. peristeph. 6.59> oblatum sibi poculum recusans
<prud. peristeph. 6.60> nee libare uolens sitim peregit.
<prud. peristeph. 6.61> Intrant interea locum rutunda
<prud. peristeph. 6.62> conclusum cauea, madens ferarum
<prud. peristeph. 6.63> multo sanguine quem furor frequentat,
<prud. peristeph. 6.64> cum spectacula perstrepunt cruenta
<prud. peristeph. 6.65> ac uilis gladiator ense duro
<prud. peristeph. 6.66> percussus cadit et fremit uoluptas.
<prud. peristeph. 6.67> Hic flammante pyra niger minister
<prud. peristeph. 6.68> ardens supplicium parare iussus
<prud. peristeph. 6.69> construxit facibus rogum supremis,
<prud. peristeph. 6.70> qui, dum corpora concremanda soluit,
<prud. peristeph. 6.71> feruentes animas amore lucis
<prud. peristeph. 6.72> fracto carceris expediret antro.
<prud. peristeph. 6.73> Certant officiis pii sodales:
<prud. peristeph. 6.74> plantis calciamenta dissolutis
<prud. peristeph. 6.75> pronus detrahere studebat uuus,
<prud. peristeph. 6.76> sed sanctus uetat ora Fructuosus
<prud. peristeph. 6.77> inclinata premi: 'facessite', inquit,
<prud. peristeph. 6.78> 'nec nostram grauet obsequella mortem;
<prud. peristeph. 6.79> atquin ipse meos pedes resoluam,
<prud. peristeph. 6.80> ne uestigia praepedita uinclis
<prud. peristeph. 6.81> tardis gressibus inruant in ignem.
<prud. peristeph. 6.82> Cur lamenta rigant genas madentes,
<prud. peristeph. 6.83> cur uestri memor ut fiam rogatis?
<prud. peristeph. 6.84> cunctis pro populis rogabo Christum.'
<prud. peristeph. 6.85> Vix haec ediderat, relaxat ipse
<prud. peristeph. 6.86> indumenta pedum, uelut Moyses
<prud. peristeph. 6.87> quondam fecerat ad rubum propinquans.
<prud. peristeph. 6.88> Non calcare sacram cremationem
<prud. peristeph. 6.89> aut adstare deo prius licebat,
<prud. peristeph. 6.90> quam uestigia pura figerentur.
<prud. peristeph. 6.91> Stabat calce mera, resultat ecce
<prud. peristeph. 6.92> caelo spiritus et serit loquellam,
<prud. peristeph. 6.93> quae cunctos tremefecit audientes:
<prud. peristeph. 6.94> 'non est, credite, poena: quam uidetis,
<prud. peristeph. 6.95> quae puncto tenui citata transit,
<prud. peristeph. 6.96> nec uitam rapit illa, sed reformat.
<prud. peristeph. 6.97> Felices animae, quibus per ignem
<prud. peristeph. 6.98> celsa scandere contigit Tonantis,
<prud. peristeph. 6.99> quas olim fugiet perennis ignis!'
<prud. peristeph. 6.100> Haec inter rapidis focos crepantes
<prud. peristeph. 6.101> intrant passibus et minantur ipsis
<prud. peristeph. 6.102> flammarum trepidantibus caminis.
<prud. peristeph. 6.103> Nexus denique, qui manus retrorsus
<prud. peristeph. 6.104> in tergum reuocauerant reuinctas,
<prud. peristeph. 6.105> intacta cute decidunt adusti.
<prud. peristeph. 6.106> Non ausa est cohibere poena palmas
<prud. peristeph. 6.107> in morem crucis ad patrem leuandas,
<prud. peristeph. 6.108> soluit bracchia, quae deum precentur.
<prud. peristeph. 6.109> Priscorum specimen trium putares,
<prud. peristeph. 6.110> quos olim Babylonicum per ignem
<prud. peristeph. 6.111> cantantes stupuit tremens tyrannus.
<prud. peristeph. 6.112> Illis sed pia flamma tunc pepercit
<prud. peristeph. 6.113> nondum tempore passionis apto
<prud. peristeph. 6.114> nec mortis decus inchoante Christo.
<prud. peristeph. 6.115> Hos cum defugeret uaporus ardor,
<prud. peristeph. 6.116> orant, ut celer ignis aduolaret
<prud. peristeph. 6.117> et finem daret anxiis periclis.
<prud. peristeph. 6.118> Exorata suos obire tandem
<prud. peristeph. 6.119> maiestas famulos iubet caducis
<prud. peristeph. 6.120> missos corporibus sibique reddi.
<prud. peristeph. 6.121> Vidit praesidis ex domo satelles
<prud. peristeph. 6.122> caelum martyribus patere apertum
<prud. peristeph. 6.123> insignesque uiros per astra ferri.
<prud. peristeph. 6.124> Quin et filiolae monens erili
<prud. peristeph. 6.125> ostendit sceleris notam paterni,
<prud. peristeph. 6.126> caelo uiuere, quos forum peremit.
<prud. peristeph. 6.127> Haec tum uirginitas palam uidere
<prud. peristeph. 6.128> per sudum meruit parente caeco,
<prud. peristeph. 6.129> ut crimen domini domus timeret.
<prud. peristeph. 6.130> Tum de corporibus sacris fauillae
<prud. peristeph. 6.131> et perfusa mero leguntur ossa,
<prud. peristeph. 6.132> quae raptim sibi quisque uindicabat.
<prud. peristeph. 6.133> Fratrum tantus amor domum referre
<prud. peristeph. 6.134> sanctorum cinerum dicata dona
<prud. peristeph. 6.135> aut gestare sinu fidele pignus.
<prud. peristeph. 6.136> Sed ne reliquias resuscitandas
<prud. peristeph. 6.137> et mox cum domino simul futuras
<prud. peristeph. 6.138> discretis loca diuidant sepulcris,
<prud. peristeph. 6.139> cernuntur niueis stolis amicti:
<prud. peristeph. 6.140> mandant restitui cauoque claudi
<prud. peristeph. 6.141> mixtim marmore puluerem sacrandum.
<prud. peristeph. 6.142> O triplex hdnor, o triforme culmen,
<prud. peristeph. 6.143> quo nostrae caput excitatur urbis,
<prud. peristeph. 6.144> cunctis urbibus eminens Hiberis!
<prud. peristeph. 6.145> Exultare tribus libet patronis,
<prud. peristeph. 6.146> quorum praesidio fouemur omnes
<prud. peristeph. 6.147> terrarum populi Pyrenearum.
<prud. peristeph. 6.148> Circumstet chorus ex utroque sexu
<prud. peristeph. 6.149> heros, uirgo, puer, senex, anulla, 
<prud. peristeph. 6.150> uestrum psallite rite Fructuosum!
<prud. peristeph. 6.151> Laudans Augurium resultet hymnus
<prud. peristeph. 6.152> mixtis Eulogium modis coaequans,
<prud. peristeph. 6.153> reddamus paribus pares camenas.
<prud. peristeph. 6.154> Hinc aurata sonent in arce tecta,
<prud. peristeph. 6.155> blandum litoris extet inde murmur
<prud. peristeph. 6.156> et carmen freta feriata pangant.
<prud. peristeph. 6.157> Olim tempus erit ruente mundo,
<prud. peristeph. 6.158> cum te, Tarraco, Fructuosus acri
<prud. peristeph. 6.159> soluet supplicio tegens ab igni.
<prud. peristeph. 6.160> Fors dignabitur et meis medellam
<prud. peristeph. 6.161> tormentis dare prosperante Christo
<prud. peristeph. 6.162> dulces hencecasyllabos reuoluens.
<prud. peristeph. 7.1> Insignem meriti uirum,
<prud. peristeph. 7.2> quirinum placitum deo,
<prud. peristeph. 7.3> urbis moenia Sisciae
<prud. peristeph. 7.4> concessum sibi martyrem
<prud. peristeph. 7.5> conplexu patrio fouent.
<prud. peristeph. 7.6> Hic sub Galerio duce,
<prud. peristeph. 7.7> qui tunc lllyricos sinus
<prud. peristeph. 7.8> urgebat dicionibus,
<prud. peristeph. 7.9> fertur catholicam fidem
<prud. peristeph. 7.10> inlustrasse per exitum.
<prud. peristeph. 7.11> Non illum gladii rigor
<prud. peristeph. 7.12> non incendia, non ferae
<prud. peristeph. 7.13> crudeli interitu necant,
<prud. peristeph. 7.14> sed lymfis fluuialibus
<prud. peristeph. 7.15> gurges, dum rapit, abluit.
<prud. peristeph. 7.16> Nil refert, uitreo aequore
<prud. peristeph. 7.17> an de flumine sanguinis
<prud. peristeph. 7.18> tinguat passio martyrem,
<prud. peristeph. 7.19> aeque gloria prouenit
<prud. peristeph. 7.20> fluctu quolibet uuida.
<prud. peristeph. 7.21> Summo pontis ab ardui
<prud. peristeph. 7.22> sanctae plebis episcopus
<prud. peristeph. 7.23> in praeceps fluuio datur
<prud. peristeph. 7.24> suspensum laqueo gerens
<prud. peristeph. 7.25> ingentis lapidem molae.
<prud. peristeph. 7.26> Deiectum placidissimo
<prud. peristeph. 7.27> amnis uertice suscipit
<prud. peristeph. 7.28> nec mergi patitur sibi
<prud. peristeph. 7.29> miris uasta natatibus
<prud. peristeph. 7.30> saxi pondera sustinens.
<prud. peristeph. 7.31> Spectant eminus e solo
<prud. peristeph. 7.32> doctorem pauidi greges;
<prud. peristeph. 7.33> nam Christi populus frequens
<prud. peristeph. 7.34> riparum sinuamina
<prud. peristeph. 7.35> stipato agmine saepserat.
<prud. peristeph. 7.36> Sed Quirinus, ut eminens
<prud. peristeph. 7.37> os circumtulit, heu, suos
<prud. peristeph. 7.38> exemplo trepidos uidet;
<prud. peristeph. 7.39> nil ipse proprii memor
<prud. peristeph. 7.40> inter stagna periculi
<prud. peristeph. 7.41> confirmat pia pectora
<prud. peristeph. 7.42> uerbis mitificis rogans,
<prud. peristeph. 7.43> ne quem talia terreant
<prud. peristeph. 7.44> neu constans titubet fides
<prud. peristeph. 7.45> aut poenam putet emori.
<prud. peristeph. 7.46> Dicentem fluitantibus
<prud. peristeph. 7.47> amnis terga uehunt uadis
<prud. peristeph. 7.48> nec substrata profunditas
<prud. peristeph. 7.49> saxoque et laqueo et uiro
<prud. peristeph. 7.50> audet sponte dehiscere.
<prud. peristeph. 7.51> Sensit martyr episcopus
<prud. peristeph. 7.52> iam partam sibi praeripi
<prud. peristeph. 7.53> palmam mortis et exitus
<prud. peristeph. 7.54> ascensumque negarier
<prud. peristeph. 7.55> aeterni ad solium patris:
<prud. peristeph. 7.56> 'Hisu cunctipotens', ait,
<prud. peristeph. 7.57> 'haudquaquam tibi gloria
<prud. peristeph. 7.58> haee est insolita aut noua
<prud. peristeph. 7.59> calcare fremitum maris
<prud. peristeph. 7.60> prona et flumina sistere.
<prud. peristeph. 7.61> Scimus discipulum Petrum,
<prud. peristeph. 7.62> cum uestigia tingueret
<prud. peristeph. 7.63> mortali trepidus pede,
<prud. peristeph. 7.64> dextrae subsidio tuae
<prud. peristeph. 7.65> subiecisse salum solo;
<prud. peristeph. 7.66> Iordanem quoque nouimus
<prud. peristeph. 7.67> tortis uerticibus uagum,
<prud. peristeph. 7.68> dum fertur rapido impetu,
<prud. peristeph. 7.69> ad fontem refluis retro
<prud. peristeph. 7.70> confugisse meatibus.
<prud. peristeph. 7.71> Haec miracula sunt tuae
<prud. peristeph. 7.72> uirtutis, domine, ut, modo
<prud. peristeph. 7.73> suspendar leue praenatans,
<prud. peristeph. 7.74> summo gurgite fluminis
<prud. peristeph. 7.75> cum collo scopulum traham.
<prud. peristeph. 7.76> Iam plenus titulus tui est
<prud. peristeph. 7.77> et uis prodita nominis,
<prud. peristeph. 7.78> quam gentilis hebet stupor:
<prud. peristeph. 7.79> absoluas, precor, optime,
<prud. peristeph. 7.80> huius numc animae moras.
<prud. peristeph. 7.81> Quid possis, probat amnicus.
<prud. peristeph. 7.82> qui uectat silicem, liquor.
<prud. peristeph. 7.83> hoc iam, quod superest, cedo,
<prud. peristeph. 7.84> quo nil est pretiosius,
<prud. peristeph. 7.85> pro re, Christe deus, mori!'
<prud. peristeph. 7.86> Orantem simul halitus
<prud. peristeph. 7.87> et uox deserit et calor,
<prud. peristeph. 7.88> scandit spiritus ardua,
<prud. peristeph. 7.89> fit pondus graue saxeum,
<prud. peristeph. 7.90> corpus suscipiunt aquae.
<prud. peristeph. 8.1> Electus Christo locus est, ubi corda probata
<prud. peristeph. 8.2> prouehat ad caelum sanguine, purget aqua.
<prud. peristeph. 8.3> Hic duo purpureum domini pro nomine caesi
<prud. peristeph. 8.4> martyrium pulchra morte tulere uiri.
<prud. peristeph. 8.5> Hic etiam liquido fluit indulgentia fonte
<prud. peristeph. 8.6> ac ueteres maculas diluit amne nouo.
<prud. peristeph. 8.7> Qui cupit aeternum caeli conscendere regnum,
<prud. peristeph. 8.8> huc ueniat sitiens, ecce parata uia est.
<prud. peristeph. 8.9> Ante coronati scandebant ardua testes
<prud. peristeph. 8.10> atria, nunc lotae celsa petunt animae.
<prud. peristeph. 8.11> Spiritus aeterno solitus descendere lapsu,
<prud. peristeph. 8.12> ut dederat palmam, sic tribuit ueniam.
<prud. peristeph. 8.13> Haurit terra sacros aut fonte aut sanguine rores
<prud. peristeph. 8.14> exundatque suo iugiter uda deo.
<prud. peristeph. 8.15> Ipse loci est dominus, laterum cui uulnere utroque
<prud. peristeph. 8.16> hinc cruor effusus fluxit et inde latex.
<prud. peristeph. 8.17> Ibitis hinc, ut quisque potest, per uulnera Christi
<prud. peristeph. 8.18> euectus gladiis alter et alter aquis.
<prud. peristeph. 9.1> Sylla Forum statuit Cornelius; hoc Itali urbem
<prud. peristeph. 9.2> uocant ab ipso conditoris nomine.
<prud. peristeph. 9.3> Hic mihi, cum peterem te, rerum maxima Roma,
<prud. peristeph. 9.4> spes est oborta prosperum Christum fore.
<prud. peristeph. 9.5> Stratus humi tumulo aduoluebar, quem sacer ornat
<prud. peristeph. 9.6> martyr dicato Cassianus corpore.
<prud. peristeph. 9.7> Dum lacrimans mecum reputo mea uulnera et omnes
<prud. peristeph. 9.8> uitae labores ac dolorum acumina,
<prud. peristeph. 9.9> erexi ad caelum faciem, stetit obuia contra
<prud. peristeph. 9.10> fucis colorum picta imago martyris
<prud. peristeph. 9.11> plagas mille gerens, totos lacerata per artus,
<prud. peristeph. 9.12> ruptam minutis praeferens punctis cutem.
<prud. peristeph. 9.13> Innumeri circum pueri---miserabile uisu---
<prud. peristeph. 9.14> confossa paruis membra ligebant stilis,
<prud. peristeph. 9.15> unde pugillares soliti percurrere ceras
<prud. peristeph. 9.16> scholare murmur adnotantes scripserant.
<prud. peristeph. 9.17> Aedituus consultus ait: 'quod prospicis, hospes,
<prud. peristeph. 9.18> non est inanis aut anilis fabula;
<prud. peristeph. 9.19> historiam pictura refert, quae tradita libris
<prud. peristeph. 9.20> ueram uetusti temporis monstrat fidem.
<prud. peristeph. 9.21> Praefuerat studiis puerilibus et grege multo
<prud. peristeph. 9.22> saeptus magister litterarum sederat,
<prud. peristeph. 9.23> uerba notis breuibus conprendere cuncta peritus
<prud. peristeph. 9.24> raptimque punctis dicta praepetibus sequi.
<prud. peristeph. 9.25> Aspera nonnumquam praecepta et tristia uisa
<prud. peristeph. 9.26> inpube uulgus mouerant ira et metu;
<prud. peristeph. 9.27> doctor amarus enim discenti semper efybo
<prud. peristeph. 9.28> nec dulcis ulli disciplina infantiae est.
<prud. peristeph. 9.29> Ecce fidem quatiens tempestas saeua premebat
<prud. peristeph. 9.30> plebem dicatam christianae gloriae.
<prud. peristeph. 9.31> Extrahitur coetu e medio moderator alumni
<prud. peristeph. 9.32> gregis, quod aris supplicare spreuerat.
<prud. peristeph. 9.33> Poenarum artifici quaerenti, quod genus artis
<prud. peristeph. 9.34> uir nosset alto tam rebellis spiritu,
<prud. peristeph. 9.35> respondent: 'agmen tenerum ac puerile gubernat
<prud. peristeph. 9.36> fictis notare uerba signis inbuens.'
<prud. peristeph. 9.37> 'Ducite', conclamat, 'captiuum ducite, et ultro
<prud. peristeph. 9.38> donetur ipsis uerberator paruulis.
<prud. peristeph. 9.39> Vt libet, inludant, lacerent inpune manusque
<prud. peristeph. 9.40> tinguant magistri feriatas sanguine;
<prud. peristeph. 9.41> ludum discipulis uolupe est ut praebeat ipse
<prud. peristeph. 9.42> doctor seuerus, quos nimis coercuit.'
<prud. peristeph. 9.43> Vincitur post terga manus spoliatus amictu,
<prud. peristeph. 9.44> adest acutis agmen armatum stilis.
<prud. peristeph. 9.45> Quantum quisque odii tacita conceperat ira,
<prud. peristeph. 9.46> effundit ardens felle tandem libero.
<prud. peristeph. 9.47> Coniciunt alii fragiles inque ora tabellas
<prud. peristeph. 9.48> frangunt, relisa fronte lignum dissilit,
<prud. peristeph. 9.49> buxa crepant cerata genis inpacta cruentis
<prud. peristeph. 9.50> rubetquc ab ictu curta et umens pagina.
<prud. peristeph. 9.51> Inde alii stimulos et acumina ferrea uibrant,
<prud. peristeph. 9.52> qua parte aratis cera sulcis scribitur,
<prud. peristeph. 9.53> et qua secti apices abolentur et aequoris hyrti
<prud. peristeph. 9.54> rursus nitescens innouatur area.
<prud. peristeph. 9.55> Hinc foditur Christi confessor et inde secatur,
<prud. peristeph. 9.56> pars uiscus intrat molle, pars scindit cutem.
<prud. peristeph. 9.57> Omnia membra manus pariter fixere ducente
<prud. peristeph. 9.58> totidemque guttae uulnerum stillant simul.
<prud. peristeph. 9.59> Major tortor erat, qui summa pupugerat infans,
<prud. peristeph. 9.60> quam qui profuuda perforarat uiscera,
<prud. peristeph. 9.61> ille leuis, quoniam percussor morte negata
<prud. peristeph. 9.62> saeuire solis scit dolorum spiculis,
<prud. peristeph. 9.63> hic, quanto interius uitalia condita pulsat.
<prud. peristeph. 9.64> plus dat medellae, dum necem prope applicat.
<prud. peristeph. 9.65> 'Este, precor, fortes et uincite uiribus annos,
<prud. peristeph. 9.66> quod defit aeuo, suppleat crudelitas!'
<prud. peristeph. 9.67> Sed male conatus tener infirmusque laborat,
<prud. peristeph. 9.68> tormenta crescunt, dum fatiscit carnifex.
<prud. peristeph. 9.69> 'Quid gemis?' exclamat quidam, 'tute ipse magister
<prud. peristeph. 9.70> istud dedisti ferrum et armasti manus.
<prud. peristeph. 9.71> Reddimus ecce tibi tam milia multa notarum,
<prud. peristeph. 9.72> quam stando, flendo te docente excepimus.
<prud. peristeph. 9.73> Non potes irasci, quod scribimus; ipse iubebas,
<prud. peristeph. 9.74> numquam quietum dextera ut ferret stilum.
<prud. peristeph. 9.75> Non petimus totiens te praeceptore negatas,
<prud. peristeph. 9.76> auare doctor, iam scholarum ferias.
<prud. peristeph. 9.77> Pangere puncta libet sulcisque intexere sulcos,
<prud. peristeph. 9.78> flexas catenis inpedire uirgulas.
<prud. peristeph. 9.79> Emendes licet inspectos longo ordine uersus,
<prud. peristeph. 9.80> mendosa forte si quid errauit manus,
<prud. peristeph. 9.81> exerce imperium, ius est tibi plectere culpam,
<prud. peristeph. 9.82> si quis tuorum te notauit segnius.'
<prud. peristeph. 9.83> Talia ludebant pueri per membra magistri
<prud. peristeph. 9.84> nec longa fessum poena soluebat uirum.
<prud. peristeph. 9.85> Tandem luctantis miseratus ab aethere Christus
<prud. peristeph. 9.86> iubet resolui pectoris ligamina
<prud. peristeph. 9.87> difficilesque moras animae ac retinacula uitae
<prud. peristeph. 9.88> relaxat artas et latebras expedit.
<prud. peristeph. 9.89> Sanguis ab interno uenarum fonte patentes
<prud. peristeph. 9.90> uias secutus deserit praecordia
<prud. peristeph. 9.91> totque foraminibus penetrati corporis exit
<prud. peristeph. 9.92> fibrarum anhelans ille uitalis calor.
<prud. peristeph. 9.93> 'Haec sunt, quae liquidis expressa coloribus, hospes,
<prud. peristeph. 9.94> miraris, ista est Cassiani gloria.
<prud. peristeph. 9.95> Suggere, si quod habes iustum uel amabile uotum,
<prud. peristeph. 9.96> spes si qua tibi est, si quid intus aestuas!
<prud. peristeph. 9.97> Audit, crede, preces martyr prosperrimus omnes
<prud. peristeph. 9.98> ratasque reddit, quas uidet probabiles.'
<prud. peristeph. 9.99> Pareo: conplector tumulum, lacrimas quoque fundo,
<prud. peristeph. 9.100> altar tepescit ore, saxum pectore.
<prud. peristeph. 9.101> Tunc arcana mei percenseo cuncta laboris,
<prud. peristeph. 9.102> tunc, quod petebarn, quod timebam, murmuro:
<prud. peristeph. 9.103> et post terga domum dubia sub sorte relictam
<prud. peristeph. 9.104> et spem futuri forte nutantem boni.
<prud. peristeph. 9.105> Audior, 'urbem adeo, dextris successibus utor,
<prud. peristeph. 9.106> domum reuertor, Cassianum praedico.
<prud. peristeph. 10.1> Romane, Christi fortis adsertor dei,
<prud. peristeph. 10.2> elinguis oris organum fautor moue,
<prud. peristeph. 10.3> largire comptum carmen infantissimo,
<prud. peristeph. 10.4> fac ut tuarum mira laudum concinam!
<prud. peristeph. 10.5> nam scis et ipse posse mutos eloqui.
<prud. peristeph. 10.6> Plectrum palati et faucium saeuus tibi
<prud. peristeph. 10.7> tortor reuulsit nec tamen silentium
<prud. peristeph. 10.8> indixit ori, quo fatebaris deum.
<prud. peristeph. 10.9> uox ueritatis testis extingui nequit,
<prud. peristeph. 10.10> nec si recisis palpitet meatibus.
<prud. peristeph. 10.11> Sic noster haerens sermo lingua debili
<prud. peristeph. 10.12> balbutit et modis laborat absonis,
<prud. peristeph. 10.13> sed si superno rore respergas iecur
<prud. peristeph. 10.14> et spiritali lacte pectus inriges,
<prud. peristeph. 10.15> uox inpeditos rauca laxabit sonos.
<prud. peristeph. 10.16> Euangelista scripsit ipsum talia
<prud. peristeph. 10.17> praecepta Messian dedisse apostolis:
<prud. peristeph. 10.18> 'nolite uerba, cum sacramentum meum
<prud. peristeph. 10.19> erit canendum, prouidenter quaerere,
<prud. peristeph. 10.20> ego inparatis quae loquantur suggeram'.
<prud. peristeph. 10.21> Sum mutus ipse, sed potens facundiae
<prud. peristeph. 10.22> mea lingua Christus luculente disseret.
<prud. peristeph. 10.23> ipse explicabit, quos supremo spiritu
<prud. peristeph. 10.24> daemon tumultus, dum domatur, mouerit,
<prud. peristeph. 10.25> furore pestis peior in nouissimo.
<prud. peristeph. 10.26> Sic uulneratus anguis ictu spiculi
<prud. peristeph. 10.27> ferrum remordet et dolore saeuior
<prud. peristeph. 10.28> quassando pressis inmoratur dentibus,
<prud. peristeph. 10.29> hastile fixum sed manet profundius
<prud. peristeph. 10.30> nec cassa sentit morsuum pericula.
<prud. peristeph. 10.31> Galerius orbis forte Romani stature
<prud. peristeph. 10.32> ductor regebat, ut refert antiquitas,
<prud. peristeph. 10.33> inmitis, atrox, asper, inplacabilis.
<prud. peristeph. 10.34> edicta late mundum in omnem miserat:
<prud. peristeph. 10.35> Christum negaret, quisque mallet uiuere.
<prud. peristeph. 10.36> Haec ille serpens ore dictat regio,
<prud. peristeph. 10.37> qui mortuorum de sepulcris exiens
<prud. peristeph. 10.38> clamat: 'quid ante tempus aduentu cito
<prud. peristeph. 10.39> mea regna soluis? parce, fili altissimi,
<prud. peristeph. 10.40> uel possidere corda porcorum iube?'
<prud. peristeph. 10.41> Praefectus istis inminens negotiis
<prud. peristeph. 10.42> Aselepiades ire mandat milites
<prud. peristeph. 10.43> ecclesiasten usque de sacrariis
<prud. peristeph. 10.44> raptare plebem mancipandam uinculis,
<prud. peristeph. 10.45> ni disciplinam Nazarenam respuat.
<prud. peristeph. 10.46> Mox ipse templum cogitans inrumpere
<prud. peristeph. 10.47> et dissipare sancta sanctorum studens
<prud. peristeph. 10.48> armis profanus praeparabat inpiis
<prud. peristeph. 10.49> altaris aram funditus pessum dare
<prud. peristeph. 10.50> foresque et ipsas in ruinam soluere.
<prud. peristeph. 10.51> Praecurrit index his repente cognitis
<prud. peristeph. 10.52> Romanus acris heros excellentiae,
<prud. peristeph. 10.53> uenire in armis perduelles nuntiat
<prud. peristeph. 10.54> animos pauentum praestruens hortatibus,
<prud. peristeph. 10.55> stent ut parati neue cedant turbini.
<prud. peristeph. 10.56> Conspirat uno foederatus spiritu
<prud. peristeph. 10.57> grex christianus, agmen inperterritum
<prud. peristeph. 10.58> matrum, uirorum, paruulorum, uirginum;
<prud. peristeph. 10.59> fixa et statuta est omnibus sententia
<prud. peristeph. 10.60> fidem tueri uel libenter emori.
<prud. peristeph. 10.61> Refert repulsus miles ad subsellia
<prud. peristeph. 10.62> plebis rebellis esse Romanum ducem:
<prud. peristeph. 10.63> flagrare cunctos peruicaci audacia,
<prud. peristeph. 10.64> iugulos retectos obstinate opponere,
<prud. peristeph. 10.65> quo gloriosa morte fortes oppetant.
<prud. peristeph. 10.66> Praeceps iubetur inde Romanus rapi
<prud. peristeph. 10.67> solusque ut incitator et fax omnium
<prud. peristeph. 10.68> pro contumaci plebe causam dicere.
<prud. peristeph. 10.69> it non resistens seque uinciri petit
<prud. peristeph. 10.70> flexas et ultro torquet in tergum manus.
<prud. peristeph. 10.71> Amor coronae paene praeuenit trucem
<prud. peristeph. 10.72> lictoris artem sponte nudas offerens
<prud. peristeph. 10.73> costas bisulcis exsecandas ungulis.
<prud. peristeph. 10.74> inrumpit altum limen et praeconibus
<prud. peristeph. 10.75> stupore mutis ipse tortorem trahit.
<prud. peristeph. 10.76> Adstanti ob ora sic tyrannus incipit:
<prud. peristeph. 10.77> 'infame monstrum, uilis, intestabilis
<prud. peristeph. 10.78> tu uentilator urbis et uulgi leuis
<prud. peristeph. 10.79> procella mentes inquietas mobiles,
<prud. peristeph. 10.80> ne se inperita turba dedat legibus.
<prud. peristeph. 10.81> Populate quiddam sub colore gloriae
<prud. peristeph. 10.82> inlitterata credidit frequentia,
<prud. peristeph. 10.83> ut se per aeuum consecrandos autument,
<prud. peristeph. 10.84> si bella diuis ceu gigantes inferant
<prud. peristeph. 10.85> uictique flammis obruantur montium.
<prud. peristeph. 10.86> Hoc tu parasti, perdite, spectaculum
<prud. peristeph. 10.87> cladis cruentae denecandis ciuibus,
<prud. peristeph. 10.88> quos ut profanos inpiati et saeculi
<prud. peristeph. 10.89> reos necesse est te magistro interfici,
<prud. peristeph. 10.90> tu causa mortis, tu malorum signifer.
<prud. peristeph. 10.91> Ni fallor, aequum est, ut, quod auctor inprobus
<prud. peristeph. 10.92> tolerare multos conpulisti ut carnifex,
<prud. peristeph. 10.93> in te recurrat proque tantis caedibus,
<prud. peristeph. 10.94> quae mox futurae, primus exitium luas
<prud. peristeph. 10.95> feras et ipse, quod ferendum suaseras.'
<prud. peristeph. 10.96> His ille contra reddit ore libero:
<prud. peristeph. 10.97> 'amplector, o praefecte, nec me subtraho,
<prud. peristeph. 10.98> ut pro fideli plebe solus inmoler
<prud. peristeph. 10.99> dignus subire cuncta, si me consulis,
<prud. peristeph. 10.100> quaecumque uestra iusserit crudelitas.
<prud. peristeph. 10.101> Intrare seruis idolorum ac daemonum
<prud. peristeph. 10.102> sanetam salutis non licet nostrae domum,
<prud. peristeph. 10.103> ne polluatur purus orandi locus;
<prud. peristeph. 10.104> confido sancto in spiritu numquam tibi
<prud. peristeph. 10.105> dandum, ut beatum limen attingas pede,
<prud. peristeph. 10.106> nisi forte noster factus in nostrum gregem
<prud. peristeph. 10.107> mereare sumi, quod pater faxit deus.'
<prud. peristeph. 10.108> incensus his Asclepiades iusserat
<prud. peristeph. 10.109> euiscerandum corpus eculeo eminus
<prud. peristeph. 10.110> pendere et uncis uinculisque crescere.
<prud. peristeph. 10.111> Apparitores sed furenti suggerunt
<prud. peristeph. 10.112> illum uetusta nobilem prosapia
<prud. peristeph. 10.113> meritisque multis esse primum ciuium.
<prud. peristeph. 10.114> iubet amoueri noxialem stipitem,
<prud. peristeph. 10.115> plebeia clarum poena ne damnet uirum.
<prud. peristeph. 10.116> 'Tundatur', inquit, 'terga crebris ictibus
<prud. peristeph. 10.117> plumboque ceruix uerberata extuberet.
<prud. peristeph. 10.118> persona quaeque conpetenter plectitur
<prud. peristeph. 10.119> magnique refert, uilis an sit nobilis;
<prud. peristeph. 10.120> gradu reorum forma tormentis datur.'
<prud. peristeph. 10.121> Pulsatus ergo martyr illa grandine
<prud. peristeph. 10.122> postquam inter ictus dixit hymnum plumbeos,
<prud. peristeph. 10.123> erectus infit: 'absit, ut me nobilem
<prud. peristeph. 10.124> sanguis parentum praestet aut lex curiae;
<prud. peristeph. 10.125> generosa Christi secta nobilitat uiros.
<prud. peristeph. 10.126> Si, prima nostris quae sit incunabulis
<prud. peristeph. 10.127> origo, textu stemmatis recenseas,
<prud. peristeph. 10.128> dei parentis esse ab ore coepimus.
<prud. peristeph. 10.129> cui quisque seruit, ille uere est nobilis,
<prud. peristeph. 10.130> patri rebellis inuenitur degener.
<prud. peristeph. 10.131> Honos deinde stemmati accedit nouus
<prud. peristeph. 10.132> et splendor ingens ut magistratus uenit,
<prud. peristeph. 10.133> si confitendi nominis testem probum
<prud. peristeph. 10.134> signent inusta ferri et ignis uulnera
<prud. peristeph. 10.135> et uim dolorum mors sequatur inclyta.
<prud. peristeph. 10.136> Caue, benignus esse peruerse uelis,
<prud. peristeph. 10.137> nec mi remissus leniter peperceris;
<prud. peristeph. 10.138> incumbe membris, tortor, ut sim nobilis!
<prud. peristeph. 10.139> his ampliatus si fruar successibus,
<prud. peristeph. 10.140> genus patris matrisque flocci fecero.
<prud. peristeph. 10.141> Haec ipsa uestra dignitatum culmina
<prud. peristeph. 10.142> quid esse censes? nonne cursim transeunt
<prud. peristeph. 10.143> fasces, secures, sella, praetextae togae,
<prud. peristeph. 10.144> lictor, tribunal et trecenta insignia,
<prud. peristeph. 10.145> quibus tumetis moxque detumescitis?
<prud. peristeph. 10.146> Cum consulatum initis, ut uernae solent --
<prud. peristeph. 10.147> pudet fateri -- farre pullos pascitis;
<prud. peristeph. 10.148> aquila ex eburn sumit adrogantiam
<prud. peristeph. 10.149> gestator eius ac superbit beluae
<prud. peristeph. 10.150> inflatus osse, cui figura est alitis.
<prud. peristeph. 10.151> Iam si sub aris ad sigillorum pedes
<prud. peristeph. 10.152> iaceatis infra sectilem quercum siti,
<prud. peristeph. 10.153> quid esse uobis aestimem proiectius?
<prud. peristeph. 10.154> nudare plantas ante carpentum scio
<prud. peristeph. 10.155> proceres togatos matris Ideae sacris.
<prud. peristeph. 10.156> Lapis nigellus euehendus essedo
<prud. peristeph. 10.157> muliebris oris clausus argento sedet,
<prud. peristeph. 10.158> quem dum ad lauacrum praeeundo ducitis
<prud. peristeph. 10.159> pedes remotis atterentes calceis,
<prud. peristeph. 10.160> Almonis usque peruenitis riuulum.
<prud. peristeph. 10.161> Quid illa turpis pompa? nempe ignobiles
<prud. peristeph. 10.162> nos esse monstrat, cum luperci curritis.
<prud. peristeph. 10.163> quem seruulorum non rear uilissimum,
<prud. peristeph. 10.164> nudus plateas si per omnes cursitans
<prud. peristeph. 10.165> pulset puellas uerbere ictas ludicro?
<prud. peristeph. 10.166> Miseret tuorum me sacrorum et principum
<prud. peristeph. 10.167> morumque, Roma, saeculi summum caput.
<prud. peristeph. 10.168> age, explicemus, si placet, mysteria,
<prud. peristeph. 10.169> praefecte, uestra: iam necesse est audias,
<prud. peristeph. 10.170> nolis uelisne, quid colatis sordium.
<prud. peristeph. 10.171> Nec terret ista, qua tumes, uaesania,
<prud. peristeph. 10.172> quod uultuosus, quod supinus, quod rigens
<prud. peristeph. 10.173> tormenta leti comminaris asperi;
<prud. peristeph. 10.174> si me mouere rebus ullis niteris,
<prud. peristeph. 10.175> ratione mecum, non furore, dimica!
<prud. peristeph. 10.176> Iubes, relictis patris et Christi sacris
<prud. peristeph. 10.177> ut tecum adorem feminas mille ac mares,
<prud. peristeph. 10.178> deas deosque deque sexu duplici
<prud. peristeph. 10.179> natos, nepotes, abnepotes, editos
<prud. peristeph. 10.180> et tot stuprorum sordidam prosapiam.
<prud. peristeph. 10.181> Nubunt puellae, saepe luduntur dolis,
<prud. peristeph. 10.182> amasionum conprimuntur fraudibus,
<prud. peristeph. 10.183> incesta feruent, furta moechorum calent,
<prud. peristeph. 10.184> fallit maritus, odit uxor paelicem,
<prud. peristeph. 10.185> deos catenae conligant adulteros.
<prud. peristeph. 10.186> Ostende, quaeso, quas ad aras praecipis
<prud. peristeph. 10.187> ueruece caeso fumet ut caespes meus?
<prud. peristeph. 10.188> Delfosne pergam? sed uetat palestrici
<prud. peristeph. 10.189> corrupta ephybi fama, quem uester deus
<prud. peristeph. 10.190> effeminauit gymnadis licentia.
<prud. peristeph. 10.191> Mox fleuit inpuratus occisum graui
<prud. peristeph. 10.192> disco et dicauit florulentum subcubam;
<prud. peristeph. 10.193> conductus idem pauit alienum pecus,
<prud. peristeph. 10.194> furem deinde perditi passus gregis
<prud. peristeph. 10.195> segnis bubulcus tela et ipsa perdidit.
<prud. peristeph. 10.196> An ad Cybebes ibo lucum pineum?
<prud. peristeph. 10.197> puer sed obstat gallus ob libidinem
<prud. peristeph. 10.198> per triste uulnus perque sectum dedecus
<prud. peristeph. 10.199> ab inpudicae tutus amplexu deae,
<prud. peristeph. 10.200> per multa Matri sacra plorandus spado.
<prud. peristeph. 10.201> Sed, credo, magni limen amplectar Iouis,
<prud. peristeph. 10.202> qui si citetur legibus uestris reus,
<prud. peristeph. 10.203> laqueis minacis implicatus Iuliae
<prud. peristeph. 10.204> luat seueram uictus et Scantiniam
<prud. peristeph. 10.205> te cognitore dignus ire in carcerem.
<prud. peristeph. 10.206> Quid, aureorum conditorem temporum
<prud. peristeph. 10.207> censes colendum? quem fugacem non negas
<prud. peristeph. 10.208> latuisse furtim, dum reformidat malum,
<prud. peristeph. 10.209> quem si beate uiuere audit Iuppiter,
<prud. peristeph. 10.210> plectat necesse est occulendi conscios.
<prud. peristeph. 10.211> Quid, inter aras dissidentum numinum
<prud. peristeph. 10.212> putas agendum? Martis indignabitur
<prud. peristeph. 10.213> offensa uirtus, si colatur Lemnius,
<prud. peristeph. 10.214> Iunonis iram sentiet, quisque ut deum
<prud. peristeph. 10.215> signo aut sacello consecrarit Herculem.
<prud. peristeph. 10.216> Dicis licenter haec poetas tingere,
<prud. peristeph. 10.217> sed sunt et ipsi talibus mysteriis
<prud. peristeph. 10.218> tecum dicati, quodque describunt, colunt.
<prud. peristeph. 10.219> tu cur piaclum tam libenter lectitas,
<prud. peristeph. 10.220> cur in theatris te uidente id plauditur?
<prud. peristeph. 10.221> Cygnus stuprator peccat inter pulpita,
<prud. peristeph. 10.222> saltat Tonantem tauricornem ludius,
<prud. peristeph. 10.223> spectator horum pontifex summus sedes
<prud. peristeph. 10.224> ridesque et ipse nec negando diluis,
<prud. peristeph. 10.225> cum fama tanti polluatur numinis.
<prud. peristeph. 10.226> Cur tu, sacrate, per cachinnos solueris,
<prud. peristeph. 10.227> cum se maritum fingit Alcmenae deus?
<prud. peristeph. 10.228> meretrix Adonero uulneratum scaenica
<prud. peristeph. 10.229> libidinoso plangit adfectu palam,
<prud. peristeph. 10.230> nec te lupanar Cypridis sanctae mouet?
<prud. peristeph. 10.231> Quid, quod sub ipsis ueritas signis patet,
<prud. peristeph. 10.232> formata in aere criminum uestigiis?
<prud. peristeph. 10.233> quid uult sigillum semper adfixum Ioui
<prud. peristeph. 10.234> auis ministrae? nempe uelox armiger
<prud. peristeph. 10.235> leno, exoletum qui tyranno pertulit.
<prud. peristeph. 10.236> Facem recincta ueste praetendit Ceres:
<prud. peristeph. 10.237> cur, si deorum nemo rapuit uirginem,
<prud. peristeph. 10.238> quam nocte quaerens mater errat peruigil?
<prud. peristeph. 10.239> fusos rotantem cernimus Tirintium:
<prud. peristeph. 10.240> cur, si Neaerae non fuit ludibrio?
<prud. peristeph. 10.241> Quid, rusticorum monstra detester deum,
<prud. peristeph. 10.242> Faunos, Priapos, fistularum praesides,
<prud. peristeph. 10.243> nymfas natantes incolasque aquatiles,
<prud. peristeph. 10.244> sitas sub alto more ranarum lacu,
<prud. peristeph. 10.245> diuinitatis ius in algis uilibus?
<prud. peristeph. 10.246> Ad haec colenda me uocas, censor bone?
<prud. peristeph. 10.247> potesne quidquam tale, si sanum sapis,
<prud. peristeph. 10.248> sanctum putare? nonue pulmonem mouet
<prud. peristeph. 10.249> derisus istas intuens ineptias,
<prud. peristeph. 10.250> quas uinolentae somniis fingunt anus?
<prud. peristeph. 10.251> Aut si, quod usquam est uanitatis mysticae,
<prud. peristeph. 10.252> nobis colendum est, ipse primus incipe.
<prud. peristeph. 10.253> promisce adora, quidquid in terris sacri est,
<prud. peristeph. 10.254> deos Latinos et deos Aegyptios,
<prud. peristeph. 10.255> quis Roma libat, quis Canopus supplicat.
<prud. peristeph. 10.256> Venerem precaris, conprecare et simiam;
<prud. peristeph. 10.257> placet sacratus aspis Aesculapii:
<prud. peristeph. 10.258> crocodillus, ibis et canis cur displicent?
<prud. peristeph. 10.259> adpone porris religiosas arulas,
<prud. peristeph. 10.260> uenerare acerbum caepe, mordax allium.
<prud. peristeph. 10.261> Fuliginosi ture placantur lares
<prud. peristeph. 10.262> et respuuntur consecrata holuscula?
<prud. peristeph. 10.263> aut unde maior esse maiestas focis
<prud. peristeph. 10.264> quam nata in hortis sarculatis creditur,
<prud. peristeph. 10.265> si numen ollis, numen et porris inest?
<prud. peristeph. 10.266> Sed pulchra res est forma in aere sculptilis:
<prud. peristeph. 10.267> quid inprecabor officinis Graeciae,
<prud. peristeph. 10.268> quae condiderunt gentibus stultis deos?
<prud. peristeph. 10.269> forceps Mironis, malleus Polycliti
<prud. peristeph. 10.270> natura uestrum est atque origo caelitum.
<prud. peristeph. 10.271> Ars seminandis efficax erroribus
<prud. peristeph. 10.272> barbam rigentem dum Iouis circumplicat,
<prud. peristeph. 10.273> dum defluentem leniter flectens comam
<prud. peristeph. 10.274> limat capillos et corimbos Liberi
<prud. peristeph. 10.275> et, dum Mineruae pectus hydris asperat,
<prud. peristeph. 10.276> iniecit atram territis formidinem,
<prud. peristeph. 10.277> ut fulmen aeris ceu Tonantis horreant,
<prud. peristeph. 10.278> tremant uenenum sibilantis Gorgonae,
<prud. peristeph. 10.279> putent ephybum post triumphos Indicos
<prud. peristeph. 10.280> ferire thyrso posse, cum sit ebrius.
<prud. peristeph. 10.281> Tum quod Dianam molle succinctam uident,
<prud. peristeph. 10.282> uenantis arcum pertimescunt uirginis;
<prud. peristeph. 10.283> si forte uultum tristioris Herculis
<prud. peristeph. 10.284> liquore crispo massa finxit fusilis,
<prud. peristeph. 10.285> clauam minari, ni colatur, creditur.
<prud. peristeph. 10.286> Iam quis pauentum corda terror occultat,
<prud. peristeph. 10.287> Iunonis iram si polite expresserit?
<prud. peristeph. 10.288> uelut retortis intuens obtutibus
<prud. peristeph. 10.289> auertat ora de litantis hostia,
<prud. peristeph. 10.290> lapis seuera fronte mentitur minas.
<prud. peristeph. 10.291> Miror, quod ipsum non sacrastis Mentorem
<prud. peristeph. 10.292> nec templum et aras ipse Fidias habet,
<prud. peristeph. 10.293> fabri deorum uel parentes numinum,
<prud. peristeph. 10.294> qui si caminis institissent segnius,
<prud. peristeph. 10.295> non esset ullus Iuppiter conflatilis.
<prud. peristeph. 10.296> Non erubescis, stulte, pago dedite,
<prud. peristeph. 10.297> te tanta semper perdidisse obsonia,
<prud. peristeph. 10.298> quae dis ineptus obtulisti talibus,
<prud. peristeph. 10.299> quos trulla, peluis, cantharus, sartagines,
<prud. peristeph. 10.300> fracta et liquata contulerunt uascula?
<prud. peristeph. 10.301> Ignosco fatuis haec tamen uulgaribus,
<prud. peristeph. 10.302> quos lana terret discolora in stipite,
<prud. peristeph. 10.303> quos saepe falsus circulator decipit,
<prud. peristeph. 10.304> quibus omne sanctum est, quod pauendum rancidae
<prud. peristeph. 10.305> edentularum cantilenae suaserint;
<prud. peristeph. 10.306> uos eruditos miror et doctos uiros,
<prud. peristeph. 10.307> perpensa uitae quos gubernat regula,
<prud. peristeph. 10.308> nescire uel diuina uel mortalia
<prud. peristeph. 10.309> quo iure constent, quanta maiestas regat,
<prud. peristeph. 10.310> quidquid creatum est, quae creauit omnia.
<prud. peristeph. 10.311> Deus perennis, res inaestimabilis,
<prud. peristeph. 10.312> non cogitando, non uidendo clauditur,
<prud. peristeph. 10.313> excedit omnem mentis humanae modum
<prud. peristeph. 10.314> nec conprehendi uisibus nostris ualet
<prud. peristeph. 10.315> extraque et intus inplet ac superfluit.
<prud. peristeph. 10.316> Intemporalis, antequam primus dies,
<prud. peristeph. 10.317> esse et fuisse semper unus obtinet;
<prud. peristeph. 10.318> lux ipse uera ueri et auctor luminis,
<prud. peristeph. 10.319> cum lumen esset, lumen effudit suum,
<prud. peristeph. 10.320> ex luce fulgor natus hic est filius.
<prud. peristeph. 10.321> Vis una patris, uis et una est filii
<prud. peristeph. 10.322> unusque ab uno lumine splendor satus
<prud. peristeph. 10.323> pleno refulsit claritatis numine;
<prud. peristeph. 10.324> natura simplex pollet unius dei
<prud. peristeph. 10.325> et, quidquid usquam est, una uirtus condidit:
<prud. peristeph. 10.326> caelum solumque, uim marini gurgitis,
<prud. peristeph. 10.327> globos dierum noctiumque praesides,
<prud. peristeph. 10.328> uentos, procellas, fulgura, imbres, nubila,
<prud. peristeph. 10.329> septem triones, hesperos, aestus, niues,
<prud. peristeph. 10.330> fontes, pruinas et metalla et flumina;
<prud. peristeph. 10.331> praerupta, plana, montium conuallia,
<prud. peristeph. 10.332> feras, uolucres, reptiles, natatiles,
<prud. peristeph. 10.333> iumenta, pecua, subiugales, beluas,
<prud. peristeph. 10.334> flores, frutecta, germina, herbas, arbores,
<prud. peristeph. 10.335> quae sunt odori quaeque uernant esui.
<prud. peristeph. 10.336> Haec non labore et arte molitus deus
<prud. peristeph. 10.337> sed iussione, quam potestas protulit,
<prud. peristeph. 10.338> mandauit esse; facta sunt, quae non erant,
<prud. peristeph. 10.339> uerbo creauit omniformem machinam,
<prud. peristeph. 10.340> uirtus paterna semper in uerbo fuit.
<prud. peristeph. 10.341> Cognostis ipsum, nunc colendi agnoscite
<prud. peristeph. 10.342> ritum modumque, quale sit templi genus,
<prud. peristeph. 10.343> quae dedicari sanxerit donaria,
<prud. peristeph. 10.344> quae uota poscat, quos sacerdotes uelit,
<prud. peristeph. 10.345> quod mandet illic nectar inmolarier.
<prud. peristeph. 10.346> Aedem sibi ipse mente in hominis condidit
<prud. peristeph. 10.347> uiuam, serenam, sensualem, flabilem,
<prud. peristeph. 10.348> solui incapacem posse nec distructilem,
<prud. peristeph. 10.349> pulchram, uenustam, praeminentem culmine,
<prud. peristeph. 10.350> discriminatis inlitam coloribus.
<prud. peristeph. 10.351> Illic sacerdos stat sacrato in limine
<prud. peristeph. 10.352> foresque primas uirgo custodit Fides,
<prud. peristeph. 10.353> inncxa crines uinculis regalibus
<prud. peristeph. 10.354> poscit litari uictimas Christo et patri,
<prud. peristeph. 10.355> quas scit placere candidatas, simplices:
<prud. peristeph. 10.356> frontis pudorem, cordis inocentiam,
<prud. peristeph. 10.357> pacis quietem, castitatem corporis,
<prud. peristeph. 10.358> dei timorem, regulam scientiae,
<prud. peristeph. 10.359> ieiuniorum parcitatem sobriam,
<prud. peristeph. 10.360> spem non iacentem, semper et largam manum.
<prud. peristeph. 10.361> Ex his amoenus hostiis surgit uapor
<prud. peristeph. 10.362> uincens odorem balsami, turis, croci,
<prud. peristeph. 10.363> auras madentes Persicorum aromatum,
<prud. peristeph. 10.364> sublatus inde caelum adusque tollitur
<prud. peristeph. 10.365> et prosperatum dulce delectat deum.
<prud. peristeph. 10.366> Hanc disciplinam quisquis infensus uetat,
<prud. peristeph. 10.367> uetat probatum uiuere et sanctum sequi,
<prud. peristeph. 10.368> uetat uigorem mentis alte intendere
<prud. peristeph. 10.369> nostrique acumen ignis ad terram uocat
<prud. peristeph. 10.370> nec excitari uim sinit prudentiae.
<prud. peristeph. 10.371> O mersa limo caecitas gentilium,
<prud. peristeph. 10.372> o carnulenta nationum pectora,
<prud. peristeph. 10.373> o spissus error, o tenebrosum genus
<prud. peristeph. 10.374> terris amicum, deditum cadaueri,
<prud. peristeph. 10.375> subiecta semper intuens, numquam supra!
<prud. peristeph. 10.376> Furorne summus ultima et dementia est
<prud. peristeph. 10.377> deos putare, qui creantur nuptiis,
<prud. peristeph. 10.378> rem spiritalem terrulente quaerere,
<prud. peristeph. 10.379> elementa mundi consecrare altaribus,
<prud. peristeph. 10.380> id, quod creatum est, conditorem credere,
<prud. peristeph. 10.381> deasceato supplicate stipiti,
<prud. peristeph. 10.382> uerris cruore scripta saxa spargere,
<prud. peristeph. 10.383> aras ofellis obsecrare bubulis,
<prud. peristeph. 10.384> homines fuisse cum scias, quos consecras,
<prud. peristeph. 10.385> urnas reorum morticinas lambere?
<prud. peristeph. 10.386> Desiste, iudex saeculi, tantum nefas
<prud. peristeph. 10.387> uiris iubere fortibusque et liberis!
<prud. peristeph. 10.388> nil est amore ueritatis celsius;
<prud. peristeph. 10.389> dei perennis nomen adserentibus
<prud. peristeph. 10.390> nihil pauori est, mors et ipsa subiacet.
<prud. peristeph. 10.391> Dudum coquebat disserente martyre
<prud. peristeph. 10.392> Asclepiades intus iram subdolam
<prud. peristeph. 10.393> stomachatus alto felle, dum longum silet
<prud. peristeph. 10.394> bilemque tectis concipit praecordiis,
<prud. peristeph. 10.395> tandem latentis uim furoris euomit:
<prud. peristeph. 10.396> 'Pro Iuppiter! quid est, quod ex hoc audio?
<prud. peristeph. 10.397> stat inter aras et deorum imagines
<prud. peristeph. 10.398> et, quod fateri cogor, in medio foro
<prud. peristeph. 10.399> tacente memet ac perorat perditus,
<prud. peristeph. 10.400> quidquid sacrorum est ore foedans inpio.
<prud. peristeph. 10.401> O fas priorum, moris o prisci status!
<prud. peristeph. 10.402> inuenta regum pro salute publica
<prud. peristeph. 10.403> Pompiliorum nostra carpunt saecula.
<prud. peristeph. 10.404> quis hos sofistas error inuexit nouus,
<prud. peristeph. 10.405> qui non colendos esse diuos disputent?
<prud. peristeph. 10.406> Nunc dogma nobis christianum nascitur
<prud. peristeph. 10.407> post euolutos mille demum consules
<prud. peristeph. 10.408> ab urbe Roma, ne retexam Nestoras.
<prud. peristeph. 10.409> quidquid nouellum surgit, olim non fuit.
<prud. peristeph. 10.410> uis summa rerum nosse? Pyrram consule!
<prud. peristeph. 10.411> Vbi iste uester tunc erat summus deus,
<prud. peristeph. 10.412> diuum fauore cum puer Mauortius
<prud. peristeph. 10.413> fundaret arcem septicollem Romulus?
<prud. peristeph. 10.414> quod Roma pollet auspicato condita,
<prud. peristeph. 10.415> Ioui Statori debet et dis ceteris.
<prud. peristeph. 10.416> Hoe sanctum ab aeuo est, hoc ab atauis traditum:
<prud. peristeph. 10.417> placanda nobis pro triumphis principis
<prud. peristeph. 10.418> delubra, faustus ut secundet gloriam
<prud. peristeph. 10.419> procinctus utque subiugatis hostibus
<prud. peristeph. 10.420> ductor quietum frenet orbem legibus.
<prud. peristeph. 10.421> Accingere ergo, quisquis es, nequissime,
<prud. peristeph. 10.422> pro principali rite nobiscum deos
<prud. peristeph. 10.423> orare uita uel, quod hostem publicum
<prud. peristeph. 10.424> pati necesse est, solue poenam sanguine:
<prud. peristeph. 10.425> spreuisse templa respuisse est principem.'
<prud. peristeph. 10.426> Tunc ille: 'Numquam pro salute et maximis
<prud. peristeph. 10.427> fortissimisque principis cohortibus
<prud. peristeph. 10.428> aliter precabor, quam fidele ut militent
<prud. peristeph. 10.429> Christique lymfis ut renascantur patri,
<prud. peristeph. 10.430> capiant et ipsum caelitus paraclitum,
<prud. peristeph. 10.431> ut idolorum respuant caliginem,
<prud. peristeph. 10.432> cernant ut illud lumen aeternae spei
<prud. peristeph. 10.433> non suculentis influens obtutibus
<prud. peristeph. 10.434> nec corporales per fenestras emicans,
<prud. peristeph. 10.435> puris sed intus quod relucet mentibus.
<prud. peristeph. 10.436> Pupilla carnis crassa crassum perspicit
<prud. peristeph. 10.437> et res caduca, quod resoluendum est, uidet,
<prud. peristeph. 10.438> liquidis uidendis aptus est animae liquor,
<prud. peristeph. 10.439> natura feruens sola feruentissimae
<prud. peristeph. 10.440> diuinitatis uim coruscantem capit.
<prud. peristeph. 10.441> Hoc, opto, lumen imperator nouerit
<prud. peristeph. 10.442> tuus meusque, si uelit fieri meus;
<prud. peristeph. 10.443> nam si resistit christiano nomini,
<prud. peristeph. 10.444> meus ille talis imperator non erit,
<prud. peristeph. 10.445> scelus iubenti, crede, numquam seruiam.'
<prud. peristeph. 10.446> 'Statis, ministri?' clamitans iudex ait,
<prud. peristeph. 10.447> 'statis manusque continetis uindices?
<prud. peristeph. 10.448> non rupta sulcis dissecatis uiscera,
<prud. peristeph. 10.449> animam nec intus abditam rimamini,
<prud. peristeph. 10.450> erumpit unde uox profana in principem?'
<prud. peristeph. 10.451> Scindunt utrumque milites teterrimi
<prud. peristeph. 10.452> mucrone hiulco pensilis latus uiri,
<prud. peristeph. 10.453> sulcant per artus longa tractim uulnera,
<prud. peristeph. 10.454> obliqua rectis, recta transuersis secant
<prud. peristeph. 10.455> et iam retectis pectus albet ossibus.
<prud. peristeph. 10.456> Nitendo anhelant, diffluunt sudoribus,
<prud. peristeph. 10.457> cum sit quietus heros, in quem saeuiunt.
<prud. peristeph. 10.458> haec inter addit sponte Romanus loqui:
<prud. peristeph. 10.459> 'si quaeris, o praefecte, uerum noscere,
<prud. peristeph. 10.460> hoc omne, quidquid lancinamur, non dolet.
<prud. peristeph. 10.461> Dolet, quod error pectori insedit tuo,
<prud. peristeph. 10.462> populos quod istos perditos tecum trahis.
<prud. peristeph. 10.463> currunt frequentes undique ad spectaculum,
<prud. peristeph. 10.464> gentile uulgus, heu, gemenda corpora,
<prud. peristeph. 10.465> crudumque nostrae sortis exemplum tremunt.
<prud. peristeph. 10.466> Audite cuncti, clamo longe ac praedico,
<prud. peristeph. 10.467> emitto uocem de catasta celsior:
<prud. peristeph. 10.468> Christus paternae gloriae splendor, deus,
<prud. peristeph. 10.469> rerum creator, noster idem particeps
<prud. peristeph. 10.470> spondet salutem perpetem credentibus,
<prud. peristeph. 10.471> animae salutem, sola quae non occidit,
<prud. peristeph. 10.472> sed iuge durans dispares casus subit:
<prud. peristeph. 10.473> aut luce fulget aut tenebris mergitur,
<prud. peristeph. 10.474> Christum secuta patris intrat gloriam,
<prud. peristeph. 10.475> disiuncta Christo mancipatur tartaro.
<prud. peristeph. 10.476> Curanda mercis qualitas, quaenam mihi
<prud. peristeph. 10.477> contingat olim perpetis substantiae;
<prud. peristeph. 10.478> nam membra parui pendo, quo pacto cadant,
<prud. peristeph. 10.479> casura certe lege naturae suae.
<prud. peristeph. 10.480> instat ruina; quod resoluendum est, ruat.
<prud. peristeph. 10.481> Nec distat, ignis et fidiculae saeuiant,
<prud. peristeph. 10.482> an corpus aegrum languor asper torqueat,
<prud. peristeph. 10.483> cum saepe morbos maior armet saeuitia.
<prud. peristeph. 10.484> non ungularum tanta uis latus fodit,
<prud. peristeph. 10.485> mucrone quanto dira pulsat pleurisis,
<prud. peristeph. 10.486> nec sic inusta lamminis ardet cutis,
<prud. peristeph. 10.487> ut febris atro felle uenas exedit
<prud. peristeph. 10.488> uel summa pellis ignis obductus coquit
<prud. peristeph. 10.489> papulasque feruor aestuosus excitat:
<prud. peristeph. 10.490> credas cremari stridulis cauteribus.
<prud. peristeph. 10.491> Miserum putatis, quod retortis pendeo
<prud. peristeph. 10.492> extentus ulnis, quod reuelluntur pedes,
<prud. peristeph. 10.493> conpago neruis quod sonat crepantibus:
<prud. peristeph. 10.494> sic heiulantes ossa clamant diuidi,
<prud. peristeph. 10.495> nodosa torquet quos podagra et artrisis.
<prud. peristeph. 10.496> Horretis omnes hasce carnificum manus:
<prud. peristeph. 10.497> num mitiores sunt manus medentium,
<prud. peristeph. 10.498> laniena quando saeuit Hippocratica?
<prud. peristeph. 10.499> uiuum secatur uiscus et recens cruor 
<prud. peristeph. 10.500> scalpella tinguit, dum putredo abraditur.
<prud. peristeph. 10.501> Putate ferrum triste chirurgos meis
<prud. peristeph. 10.502> inferre costis, quod secat salubriter;
<prud. peristeph. 10.503> non est amarum, quo reformatur salus:
<prud. peristeph. 10.504> uidentur isti carpere artus tabidos,
<prud. peristeph. 10.505> sed dant medellam rebus intus uiuidis.
<prud. peristeph. 10.506> Quis nescit autem, quanta corruptela sit
<prud. peristeph. 10.507> contaminatae carnis ac solubilis?
<prud. peristeph. 10.508> sordet, tumescit, liquitur, faetet, dolet,
<prud. peristeph. 10.509> inflatur ira, soluitur libidine,
<prud. peristeph. 10.510> plerumque felle tincta liuores trahit.
<prud. peristeph. 10.511> Aurum regestum nonne carni adquiritur?
<prud. peristeph. 10.512> inlusa uestis, gemma, bombyx, purpura
<prud. peristeph. 10.513> in carnis usum mille quaeruntur dolis,
<prud. peristeph. 10.514> luxus uorandi carnis aruinam fouet,
<prud. peristeph. 10.515> carnis uoluptas omne per nefas ruit.
<prud. peristeph. 10.516> Medere, quaeso, carnifex, tantis malis,
<prud. peristeph. 10.517> concide, carpe fomitem peccaminum,
<prud. peristeph. 10.518> fac, ut resecto debilis carnis situ
<prud. peristeph. 10.519> dolore ab omni mens supersit libera
<prud. peristeph. 10.520> nec gestet ultra, quod tyrannus amputet.
<prud. peristeph. 10.521> Nec terrearis turba circumstantium:
<prud. peristeph. 10.522> hoc perdo solum, quod peribit omnibus,
<prud. peristeph. 10.523> regi, clienti pauperique et diuiti.
<prud. peristeph. 10.524> sic uernularum, sic senatorum caro
<prud. peristeph. 10.525> tabescit, imo cum sepulcro condita est.
<prud. peristeph. 10.526> Iactura uilis mordet et damnum leue,
<prud. peristeph. 10.527> si, quo carendum est, perdere extimescimus.
<prud. peristeph. 10.528> cur, quod necesse est, non uoluntas occupat,
<prud. peristeph. 10.529> natura cur non uertit in rem gloriae?
<prud. peristeph. 10.530> legale damnum deputemus praemiis.
<prud. peristeph. 10.531> Sed praemiorum forma quae sit fortibus,
<prud. peristeph. 10.532> uideamus, illa nempe, quae numquam petit.
<prud. peristeph. 10.533> caelo refusus subuolabit spiritus,
<prud. peristeph. 10.534> dei parentis perfruetur lumine
<prud. peristeph. 10.535> regnante Christo stans in arce regia.
<prud. peristeph. 10.536> Quandoque caelum ceu liber plicabitur,
<prud. peristeph. 10.537> cadet rotati solis in terram globus,
<prud. peristeph. 10.538> sferam ruina menstrualem distruet,
<prud. peristeph. 10.539> deus superstes solus et iusti simul
<prud. peristeph. 10.540> cum sempiternis permanebunt angelis.
<prud. peristeph. 10.541> Contemne praesens utile, o prudens homo,
<prud. peristeph. 10.542> quod terminandum, quod relinquendum est tibi,
<prud. peristeph. 10.543> omitte corpus, rem sepulcri et funeris,
<prud. peristeph. 10.544> tende ad futuram gloriam, perge ad deum,
<prud. peristeph. 10.545> agnosce, qui sis, uince mundum et saeculum!'
<prud. peristeph. 10.546> Vixdum elocutus martyr hanc peregerat
<prud. peristeph. 10.547> orationem, cum furens interserit
<prud. peristeph. 10.548> Asclepiades: 'uertat ictum carnifex
<prud. peristeph. 10.549> in os loquentis inque maxillas manum
<prud. peristeph. 10.550> sulcosque acutos et fidiculas transferat.
<prud. peristeph. 10.551> Verbositatis ipse rumpatur locus,
<prud. peristeph. 10.552> scaturrientes perdat ut loquacitas
<prud. peristeph. 10.553> sermonis auras perforatis follibus,
<prud. peristeph. 10.554> quibus sonandi nulla lex ponit modum;
<prud. peristeph. 10.555> ipsa et loquentis uerba torqueri uolo.'
<prud. peristeph. 10.556> Inplet iubentis dicta lictor inpius;
<prud. peristeph. 10.557> charaxat ambas ungulis scribentibus
<prud. peristeph. 10.558> genas cruentis et secat faciem notis,
<prud. peristeph. 10.559> hirsuta barbis soluitur carptim cutis
<prud. peristeph. 10.560> et mentum adusque uultus omnis scinditur.
<prud. peristeph. 10.561> Martyr fluentem fatur inter sanguinem:
<prud. peristeph. 10.562> 'grates tibi, o praefecte, magnas debeo,
<prud. peristeph. 10.563> quod multa pandens ora iam Christum loquor:
<prud. peristeph. 10.564> artabat ampli nominis praeconium
<prud. peristeph. 10.565> meatus unus, inpar ad laudes dei.
<prud. peristeph. 10.566> Rimas patentes inuenit uox edita
<prud. peristeph. 10.567> multisque fusa rictibus reddit sonos
<prud. peristeph. 10.568> hinc inde plures et profatur undique
<prud. peristeph. 10.569> Christi patrisque sempiternam gloriam:
<prud. peristeph. 10.570> tot ecce laudant ora, quot sunt uulnera.'
<prud. peristeph. 10.571> Tali repressus cognitor constantia
<prud. peristeph. 10.572> cessare poenam praecipit, tunc sic ait:
<prud. peristeph. 10.573> 'per Solis ignes iuro, qui nostros dies
<prud. peristeph. 10.574> reciprocatis administrat circulis,
<prud. peristeph. 10.575> cuius recursu lux et annus ducitur,
<prud. peristeph. 10.576> ignes parandos iam tibi tristis rogi,
<prud. peristeph. 10.577> qui fine digno corpus istud deuorent,
<prud. peristeph. 10.578> quod perseuerans tam resistit nequiter
<prud. peristeph. 10.579> sacris uetustis nec dolorum spiculis
<prud. peristeph. 10.580> uictum fatiscit fitque poenis fortius.
<prud. peristeph. 10.581> Quis hunc rigorem pectori iniecit stupor?
<prud. peristeph. 10.582> mens obstinata est, corpus omne obcalluit,
<prud. peristeph. 10.583> tantus nouelli dogmatis regnat furor:
<prud. peristeph. 10.584> hic nempe uester Christus haud olim fuit,
<prud. peristeph. 10.585> quem tu fateris ipse suffixum cruci.'
<prud. peristeph. 10.586> 'Haec illa crux est omnium nostrum salus',
<prud. peristeph. 10.587> Romanus inquit, 'hominis haec redemptio est.
<prud. peristeph. 10.588> scio incapacem te sacramenti, inpie,
<prud. peristeph. 10.589> non posse caecis sensibus mysterium
<prud. peristeph. 10.590> haurire nostrum: nil diurnum nox capit.
<prud. peristeph. 10.591> Tamen in tenebris proferam claram facem,
<prud. peristeph. 10.592> sanus uidebit, lippus oculos obteget.
<prud. peristeph. 10.593> remouete lumen, dicet insanabilis,
<prud. peristeph. 10.594> iniuriosa est nil uidenti claritas.
<prud. peristeph. 10.595> audi, profane, quod grauatus oderis!
<prud. peristeph. 10.596> Regem perennem rex perennis protulit
<prud. peristeph. 10.597> in se manentem nec minorem tempore,
<prud. peristeph. 10.598> quia tempus illum non tenet; nam fons retro
<prud. peristeph. 10.599> exordiorum est et dierum et temporum,
<prud. peristeph. 10.600> ex patre Christus: hoc pater quod filius.
<prud. peristeph. 10.601> Hic se uidendum praestitit mortalibus,
<prud. peristeph. 10.602> mortale corpus sumpsit inmortalitas,
<prud. peristeph. 10.603> ut, dum caducum portat aeternus dens,
<prud. peristeph. 10.604> transire nostrum posset ad caelestia:
<prud. peristeph. 10.605> homo est peremptus et resurrexit deus.
<prud. peristeph. 10.606> Congressa mors est membra gestanti deo;
<prud. peristeph. 10.607> dum nostra temptat, cessit inmortalibus.
<prud. peristeph. 10.608> stultum putatis hoc, sofistae saeculi,
<prud. peristeph. 10.609> sed stulta mundi summus elegit pater,
<prud. peristeph. 10.610> ut stultus esset saeculi prudens dei.
<prud. peristeph. 10.611> Antiquitatem Romuli et Mauortiam.
<prud. peristeph. 10.612> lupam renarras primum et omen uulturum.
<prud. peristeph. 10.613> si res nouellas respuis, nil tam recens:
<prud. peristeph. 10.614> uix mille fastis inplet hanc aetatulam
<prud. peristeph. 10.615> cursus dierum conditore ab augure.
<prud. peristeph. 10.616> Sescenta possum regna pridem condita
<prud. peristeph. 10.617> proferre toto in orbe, si sit otium,
<prud. peristeph. 10.618> multo ante clara, quam capellam Gnosiam
<prud. peristeph. 10.619> suxisse fertur Iuppiter, Martis pater.
<prud. peristeph. 10.620> sed illa non sunt, haec et olim non erunt.
<prud. peristeph. 10.621> Crux ista Christi, quam nouellam dicitis,
<prud. peristeph. 10.622> nascente mundo factus ut primum est homo,
<prud. peristeph. 10.623> expressa signis, expedita est litteris,
<prud. peristeph. 10.624> aduentus eius mille per miracula
<prud. peristeph. 10.625> praenuntiatus ore uatum consono.
<prud. peristeph. 10.626> Reges, profetae iudicesque et principes
<prud. peristeph. 10.627> uirtute, bellis, cultibus sacris, stilo
<prud. peristeph. 10.628> non destiterunt pingere formam crucis,
<prud. peristeph. 10.629> crux praenotata, crux adumbrata est prius,
<prud. peristeph. 10.630> crucem uetusta conbiberuut saecula.
<prud. peristeph. 10.631> Tandem retectis uocibusque profeticis
<prud. peristeph. 10.632> aetate nostra conprobata antiquitas
<prud. peristeph. 10.633> coram refulsit ore conspicabili,
<prud. peristeph. 10.634> ne fluctuaret ueritas dubia fide,
<prud. peristeph. 10.635> si non pateret teste uisu comminus.
<prud. peristeph. 10.636> Hinc nos et ipsum non perire credimus
<prud. peristeph. 10.637> corpus, sepulcro quod uorandum traditur,
<prud. peristeph. 10.638> quia Christus in se mortuum corpus cruci
<prud. peristeph. 10.639> secure excitatum uexit ad solium patris
<prud. peristeph. 10.640> uiamque cunctis ad resurgendum dedit.
<prud. peristeph. 10.641> Crux illa nostra est, nos patibulum ascendimus,
<prud. peristeph. 10.642> nobis peremptus Christus et nobis deus
<prud. peristeph. 10.643> Christus reuersus, ipse qui moriens homo est,
<prud. peristeph. 10.644> natura duplex: moritur et mortem domat,
<prud. peristeph. 10.645> reditque in illud, quod perire nesciat.
<prud. peristeph. 10.646> Dixisse pauca sit satis de mysticis
<prud. peristeph. 10.647> nostrae salutis deque processu spei;
<prud. peristeph. 10.648> iam iam silebo: margaritas spargere
<prud. peristeph. 10.649> Christi uetamur inter inmundos sues,
<prud. peristeph. 10.650> lutulenta sanctum ne terant animalia.
<prud. peristeph. 10.651> Sed quia profunda non licet luctarier
<prud. peristeph. 10.652> ratione tecum, consulamus proxima:
<prud. peristeph. 10.653> interrogetur ipsa naturalium
<prud. peristeph. 10.654> simplex sine arte sensuum sententia,
<prud. peristeph. 10.655> fuci inperitus fac ut adsit arbiter.
<prud. peristeph. 10.656> Da septuennem circiter puerum ant minus,
<prud. peristeph. 10.657> qui sit fauoris liber et non oderit
<prud. peristeph. 10.658> quemquam nec ullum mentis in uitium cadat;
<prud. peristeph. 10.659> periclitemur, quid recens infantia
<prud. peristeph. 10.660> dicat sequendum, quid nouus sapiat uigor.'
<prud. peristeph. 10.661> Hanc ille sancti martyris uocem libens
<prud. peristeph. 10.662> amplexus unum de caterua infantium
<prud. peristeph. 10.663> paruum nec olim lacte depulsum capi
<prud. peristeph. 10.664> captumque adeSse praecipit: 'quiduis roga',
<prud. peristeph. 10.665> inquit, 'sequamur, quod probarit pusio.'
<prud. peristeph. 10.666> Romanus ardens experiri innoxiam
<prud. peristeph. 10.667> lactantis oris indolem: 'filiole', ait,
<prud. peristeph. 10.668> 'dic, quid uidetur esse uerum et congruens,
<prud. peristeph. 10.669> unumne Christum colere et in Christo patrem,
<prud. peristeph. 10.670> an conprecari mille formarum deos?'
<prud. peristeph. 10.671> Adrisit infans nec moratus rettulit:
<prud. peristeph. 10.672> 'est quidquid illud, quod ferunt homines deum,
<prud. peristeph. 10.673> unum esse oportet, et, quod uni, est unicum.
<prud. peristeph. 10.674> cum Christus hoc sit, Christus est uerus deus,
<prud. peristeph. 10.675> genera deorum multa nec pueri putant.'
<prud. peristeph. 10.676> Stupuit tyrannus sub pudore fluctuans
<prud. peristeph. 10.677> nec uim decebat innocenti aetatulae
<prud. peristeph. 10.678> inferre leges nec loquenti talia
<prud. peristeph. 10.679> furor sinebat efferatus parcere:
<prud. peristeph. 10.680> 'quis auctor', inquit, 'uocis est huius tibi?'
<prud. peristeph. 10.681> Respondit ille: 'mater et matri deus:
<prud. peristeph. 10.682> illa ex parente spiritu docta inbibit,
<prud. peristeph. 10.683> quo me inter ipsa pasceret cunabula,
<prud. peristeph. 10.684> ego ut gemellis uberum de fontibus
<prud. peristeph. 10.685> lac paruus hausi, Christum et hausi credere.'
<prud. peristeph. 10.686> 'Ergo ipsa mater adsit', exclamat, 'cedo',
<prud. peristeph. 10.687> Asclepiades, 'disciplinae et exitum 
<prud. peristeph. 10.688> tristem suae magistra spectet inpia,
<prud. peristeph. 10.689> male eruditi torqueatur funere
<prud. peristeph. 10.690> infantis orba, quemque corrupit, fleat.
<prud. peristeph. 10.691> Absit, ministros uilis ut muliercula
<prud. peristeph. 10.692> nostros fatiget: quantulus autem dolor
<prud. peristeph. 10.693> uexabit artus mortis auxilio breuis!
<prud. peristeph. 10.694> oculi parentis punientur acrius,
<prud. peristeph. 10.695> quam si cruentae membra carpant ungulate.'
<prud. peristeph. 10.696> Vix haec profatus pusionem praecipit
<prud. peristeph. 10.697> sublime tollant et manu pulsent nates,
<prud. peristeph. 10.698> mox et remota ueste uirgis uerberent
<prud. peristeph. 10.699> tenerumque duris ictibus tergum secent,
<prud. peristeph. 10.700> plus unde laetis quam cruoris defluat.
<prud. peristeph. 10.701> Quae cautis illud perpeti spectaculum,
<prud. peristeph. 10.702> quis ferre possit aeris aut ferri rigor?
<prud. peristeph. 10.703> inpacta quotiens corpus attigerat salix,
<prud. peristeph. 10.704> tenui rubebant sanguine uda uimina,
<prud. peristeph. 10.705> quem plaga fierat roscidis liuoribus.
<prud. peristeph. 10.706> Ferunt minaces uerberantium genas
<prud. peristeph. 10.707> inlacrimasse sponte dimanantibus
<prud. peristeph. 10.708> guttis per ora barbarum frementia,
<prud. peristeph. 10.709> scribas et ipsos et coronam plebium
<prud. peristeph. 10.710> proceresque siccis non stetisse uisibus.
<prud. peristeph. 10.711> At sola mater hisce lamentis caret,
<prud. peristeph. 10.712> soli sereno frons renidet gaudio:
<prud. peristeph. 10.713> stat in piorum corde pietas fortior
<prud. peristeph. 10.714> amore Christi contumax doloribus
<prud. peristeph. 10.715> firmatque sensum mollis indulgentiae.
<prud. peristeph. 10.716> Sitire sese paruus exclamauerat --
<prud. peristeph. 10.717> animae aestuantis ardor in cruciatibus
<prud. peristeph. 10.718> hoc exigebat, lymfae ut haustum posceret --,
<prud. peristeph. 10.719> quem torua mater eminus triste intuens
<prud. peristeph. 10.720> uultu et seueris uocibus sic increpat:
<prud. peristeph. 10.721> 'Puto, inbecillo, nate, turbaris metu
<prud. peristeph. 10.722> et te doloris horror adflictum domat.
<prud. peristeph. 10.723> non hanc meorum uiscerum stirpem fore
<prud. peristeph. 10.724> deo spopondi, non in hanc spem gloriae
<prud. peristeph. 10.725> te procreaui, cedere ut leto scias.
<prud. peristeph. 10.726> Aquam bibendam postulas, cum sit tibi
<prud. peristeph. 10.727> fons ille uiuus praesto, qui semper fluit
<prud. peristeph. 10.728> et cuncta solus inrigat uiuentia,
<prud. peristeph. 10.729> intus forisque spiritum et corpus simul,
<prud. peristeph. 10.730> aeternitatem largiens potantibus.
<prud. peristeph. 10.731> Venies ad illud mox fluentum, si modo
<prud. peristeph. 10.732> animo ac medullis solus ardor aestuet
<prud. peristeph. 10.733> uidere Christum, quod semel potum adfatim
<prud. peristeph. 10.734> sic sedat omnem pectoris flagrantiam,
<prud. peristeph. 10.735> uita ut beata iam sitire nesciat.
<prud. peristeph. 10.736> Hic, hic bibendus, nate, nunc tibi est calix,
<prud. peristeph. 10.737> mille in Bethleem quem biberunt paruuli:
<prud. peristeph. 10.738> oblita lactis et papillarum inmemor
<prud. peristeph. 10.739> aetas amaris, mox deinde dulcibus
<prud. peristeph. 10.740> refecta poclis mella sumpsit sanguinis.
<prud. peristeph. 10.741> Exemplum ad istud nitere, o fortis puer,
<prud. peristeph. 10.742> generosa prolis matris et potentia!
<prud. peristeph. 10.743> omnes capaces esse uirtutum pater
<prud. peristeph. 10.744> mandauit annos, neminem excepit diem
<prud. peristeph. 10.745> ipsis triumphos adnuens uagitibus.
<prud. peristeph. 10.746> Scis, saepe dixi, cum docenti adluderes
<prud. peristeph. 10.747> et garrulorum signa uerborum dares,
<prud. peristeph. 10.748> Isaac fuisse paruulum patri unicum,
<prud. peristeph. 10.749> qui, cum inmolandus aram et ensem cerneret,
<prud. peristeph. 10.750> ultro sacranti colla praebuerit seni.
<prud. peristeph. 10.751> Narraui et illud nobile ac memorabile
<prud. peristeph. 10.752> certamen, una matre quod septem editi
<prud. peristeph. 10.753> gessere pueri, sed tamen factis uiri,
<prud. peristeph. 10.754> hortante eadem matre in ancipiti exitu,
<prud. peristeph. 10.755> poenae et coronae sanguini ut ne parcerent.
<prud. peristeph. 10.756> Videbat ipsos apparatus funerum
<prud. peristeph. 10.757> praesens suorum nec mouebatur parens
<prud. peristeph. 10.758> laetata, quotiens aut oliuo stridula
<prud. peristeph. 10.759> sartago frixum torruisset puberem
<prud. peristeph. 10.760> dira aut cremasset lamminarum inpressio.
<prud. peristeph. 10.761> Comam cutemque uerticis reuulserat
<prud. peristeph. 10.762> a fronte tortor, nuda testa ut tegmine
<prud. peristeph. 10.763> ceruicem adusque dehonestaret caput;
<prud. peristeph. 10.764> clamabat illa: 'patere, gemmis uestiet
<prud. peristeph. 10.765> apicem hunc corona regio ex diademate.'
<prud. peristeph. 10.766> Linguam tyrannus amputari iusserat
<prud. peristeph. 10.767> uni ex ephybis; mater aiebat: 'satis
<prud. peristeph. 10.768> iam parta nobis gloria est, pars optima
<prud. peristeph. 10.769> deo inmolatur ecce nostri corporis,
<prud. peristeph. 10.770> digna est fidelis lingua, quae sit hostia.
<prud. peristeph. 10.771> Interpres animi, enuntiatrix sensuum,
<prud. peristeph. 10.772> cordis ministra, praeco operti pectoris,
<prud. peristeph. 10.773> prima offeratur in sacramentum necis
<prud. peristeph. 10.774> et sit redemptrix prima membrorum omnium,
<prud. peristeph. 10.775> ducem dicatam mox sequentur cetera.
<prud. peristeph. 10.776> His Maccabeos incitans stimulis parens
<prud. peristeph. 10.777> hostem subegit subiugatum septies,
<prud. peristeph. 10.778> quot feta natis, tot triumphis inclyta;
<prud. peristeph. 10.779> me partus unus ut feracem gloriae,
<prud. peristeph. 10.780> mea uita, praestet, in tua est situm manu.
<prud. peristeph. 10.781> Per huius alui fida conceptacula,
<prud. peristeph. 10.782> per hospitalem mense bis quino larem,
<prud. peristeph. 10.783> si dulce nostri pectoris nectar tibi,
<prud. peristeph. 10.784> si molle gremium, grata si crepundia,
<prud. peristeph. 10.785> persiste et horum munerum auctorem adsere!
<prud. peristeph. 10.786> Quanam arte nobis uiuere intus coeperis,
<prud. peristeph. 10.787> nihilumque et illud, unde corpus, nescio,
<prud. peristeph. 10.788> nouit animator solus et factor tui;
<prud. peristeph. 10.789> inpendere ipsi, cuius ortus munere es,
<prud. peristeph. 10.790> bene in datorem, quod dedit, refuderis'.
<prud. peristeph. 10.791> Talia canente matre iam laetus puer
<prud. peristeph. 10.792> uirgas strepentes et dolorem uerberum
<prud. peristeph. 10.793> ridebat. hic tum cognitor pronuntiat:
<prud. peristeph. 10.794> 'claudatur infans carcere et tanti mali
<prud. peristeph. 10.795> Romanus auctor torqueatur acrius'.
<prud. peristeph. 10.796> Illum recentes per cicatricum uias
<prud. peristeph. 10.797> denuo exarabant, quaque acutum traxerant
<prud. peristeph. 10.798> paulo ante ferrum, mox recrudescentibus
<prud. peristeph. 10.799> plagis apertas persequebantur notas,
<prud. peristeph. 10.800> quos iam superbus uictor ignauos uocat.
<prud. peristeph. 10.801> 'O non uirile robur, o molles manus,
<prud. peristeph. 10.802> unam labantis dissipare tam diu
<prud. peristeph. 10.803> uos non potesse fabricam corpusculi!
<prud. peristeph. 10.804> uix iam cohaeret nec tamen penitus cadit
<prud. peristeph. 10.805> uincens lacertos dexterarum inertium.
<prud. peristeph. 10.806> Citius cadauer dentibus carpunt canes
<prud. peristeph. 10.807> longeque morsus uulturum efficacior
<prud. peristeph. 10.808> ad deuorandas carnis offas mortuae;
<prud. peristeph. 10.809> languetis inbelli fame ac fatiscitis,
<prud. peristeph. 10.810> gula est ferina sed socors edacitas'.
<prud. peristeph. 10.811> Exarsit istis turbida ira iudicis
<prud. peristeph. 10.812> seque in supremam concitat sententiam:
<prud. peristeph. 10.813> 'si te morarum paenitet, finem citum
<prud. peristeph. 10.814> subeas, licebit: ignibus uorabere
<prud. peristeph. 10.815> damnatus et fauilla iam tenuis fies.'
<prud. peristeph. 10.816> Abiens at ille, cum foro abriperent uirum
<prud. peristeph. 10.817> truces ministri, pone respectans ait:
<prud. peristeph. 10.818> 'appello ab ista, perfide, ad Christum meum
<prud. peristeph. 10.819> crudelitate, non metu mortis tremens,
<prud. peristeph. 10.820> sed ut probetur esse nil, quod iudicas'.
<prud. peristeph. 10.821> 'Quid differo', inquit ille, 'utrosque perdere,
<prud. peristeph. 10.822> puerum ac magistrum, conplices sectae inpiae?
<prud. peristeph. 10.823> gladius recidat uile uix hominis caput
<prud. peristeph. 10.824> infantis, istum flamma uindex concremet,
<prud. peristeph. 10.825> sit his sub uno fine dispar exitus.'
<prud. peristeph. 10.826> Peruentum ad ipsum caedis inplendae locum.
<prud. peristeph. 10.827> natum gerebat mater amplexu et sinu,
<prud. peristeph. 10.828> ut primitiuum crederes fetum geri
<prud. peristeph. 10.829> deo offerendum sancti Abelis ferculo,
<prud. peristeph. 10.830> lectum ex ouili, puriorem ceteris.
<prud. peristeph. 10.831> Puerum poposcit carnifex, mater dedit,
<prud. peristeph. 10.832> nec inmorata est fletibus, tantum osculum
<prud. peristeph. 10.833> inpressit unum: 'uale', ait, 'dulcissime,
<prud. peristeph. 10.834> et, cum beatus regna Christi intraueris,
<prud. peristeph. 10.835> memento matris, iam patrone ex filio!'
<prud. peristeph. 10.836> Dixit. deinde, dum ferit ceruiculam
<prud. peristeph. 10.837> percussor ense, docta mulier psallere
<prud. peristeph. 10.838> hymnum canebat carminis Dauitici:
<prud. peristeph. 10.839> 'pretiosa sancti mors sub aspectu dei,
<prud. peristeph. 10.840> tuus ille seruus, prolis ancillae tuae'.
<prud. peristeph. 10.841> Talia retexens explicabat pallium
<prud. peristeph. 10.842> manusque tendebat sub ictu et sanguine,
<prud. peristeph. 10.843> uenarum ut undam profluam manantium
<prud. peristeph. 10.844> et palpitantis oris exciperet globum:
<prud. peristeph. 10.845> excepit et caro adplicauit pectori.
<prud. peristeph. 10.846> At parte campi ex altera inmanem pyram
<prud. peristeph. 10.847> texebat ustor fumidus pinu arida,
<prud. peristeph. 10.848> sarmenta mixtim subdita et faeni struem
<prud. peristeph. 10.849> spargens liquato rote feruentis picis,
<prud. peristeph. 10.850> quo flamma pastu cresceret ferocius.
<prud. peristeph. 10.851> Et iam retortis bracchiis furca eminus
<prud. peristeph. 10.852> Romanus actus ingerebatur rogo:
<prud. peristeph. 10.853> 'scio', inquit ille, 'non futurum, ut concremer,
<prud. peristeph. 10.854> nec passionis hoc genus datum est mihi,
<prud. peristeph. 10.855> et restat ingens quod fiat miraculum.'
<prud. peristeph. 10.856> Haec eius orsa sequitur inmensus fragor
<prud. peristeph. 10.857> nubis ruentis, nimbus undatim nigro
<prud. peristeph. 10.858> praeceps aquarum flumine ignes obruit.
<prud. peristeph. 10.859> alunt oliuo semiconbustas faces,
<prud. peristeph. 10.860> sed uincit imber iam madentem fomitem.
<prud. peristeph. 10.861> Trepidare teter carnifex rebus nouis
<prud. peristeph. 10.862> turbatus et, qua posset arte, insistere,
<prud. peristeph. 10.863> uersare torres cum fauillis umidis,
<prud. peristeph. 10.864> prunas maniplis confouere stuppeis
<prud. peristeph. 10.865> et semen ignis inter undas quaerere.
<prud. peristeph. 10.866> Quod cum tumenti nuntiatum iudici,
<prud. peristeph. 10.867> commouit iram fellis inplacabilis:
<prud. peristeph. 10.868> 'quousque tandem summus hic nobis magus
<prud. peristeph. 10.869> inludet', inquit, 'Thessalorum carmine
<prud. peristeph. 10.870> poenam peritus uertere in ludibrium?
<prud. peristeph. 10.871> Fortasse ceruix, si secandam iussero,
<prud. peristeph. 10.872> flecti sub ensem non patebit uulneri,
<prud. peristeph. 10.873> uel amputatum plaga collum diuidens
<prud. peristeph. 10.874> rursus coibit ac reglutinabitur
<prud. peristeph. 10.875> umerisque uertex eminebit additus.
<prud. peristeph. 10.876> Temptemus igitur ante partem quampiam
<prud. peristeph. 10.877> truncare ferro corporis superstitis,
<prud. peristeph. 10.878> ne morte simpla criminosus multiplex
<prud. peristeph. 10.879> cadat uel una perfidus caede oppetat:
<prud. peristeph. 10.880> quot membra gestat, tot modis pereat uolo.
<prud. peristeph. 10.881> Libet experiri, Lerna, sicut traditur,
<prud. peristeph. 10.882> utrum renatis pullulascat artubus
<prud. peristeph. 10.883> ac se inminuti corporis damnis nouum
<prud. peristeph. 10.884> instauret: ipse praesto erit tunc Hercules
<prud. peristeph. 10.885> hydrina suetus ustuire uulnera.
<prud. peristeph. 10.886> Iam nunc secandi doctus adsit artifex,
<prud. peristeph. 10.887> qui cuncta norit uiscerum confinia
<prud. peristeph. 10.888> uel nexa neruis disparare uincula:
<prud. peristeph. 10.889> date hunc, reuulsis qui medetur ossibus
<prud. peristeph. 10.890> aut fracta nodis sarciens conpaginat.
<prud. peristeph. 10.891> Linguam priorem detrahat radicitus,
<prud. peristeph. 10.892> quae corpore omni sola uiuit nequior;
<prud. peristeph. 10.893> illa et procaci pessima in nostros deos
<prud. peristeph. 10.894> inuecta motu fas profanauit uetus
<prud. peristeph. 10.895> audax et ipsi non pepercit principi.'
<prud. peristeph. 10.896> Aristo quidam medicus accitus uenit,
<prud. peristeph. 10.897> proferre linguam praecipit. profert statim
<prud. peristeph. 10.898> martyr retectam, pandit ima et faucium
<prud. peristeph. 10.899> ille et palatum tractat et digito exitum
<prud. peristeph. 10.900> uocis pererrans uulneri explorat locum.
<prud. peristeph. 10.901> Linguam deinde longe ab ore protrahens
<prud. peristeph. 10.902> scalpellum in usque guttur insertans agit.
<prud. peristeph. 10.903> illo secante fila sensim singula
<prud. peristeph. 10.904> numquam momordit martyr aut os dentibus
<prud. peristeph. 10.905> conpressit artis nec cruorem sorbuit.
<prud. peristeph. 10.906> Inmotus et patente rictu constitit,
<prud. peristeph. 10.907> dum sanguis extra defluit scaturriens,
<prud. peristeph. 10.908> perfusa pulcher menta russo stemmate
<prud. peristeph. 10.909> fert et cruenti pectoris spectat decus
<prud. peristeph. 10.910> fruiturque et ostro uestis ut iam regiae.
<prud. peristeph. 10.911> Praefectus ergo ratus elinguem uirum
<prud. peristeph. 10.912> cogi ad sacrandum posse, cum uerbis carens
<prud. peristeph. 10.913> nil in deorum blateraret dedecus,
<prud. peristeph. 10.914> iubet reduci iam tacentem ac debilem
<prud. peristeph. 10.915> multo loquentis turbine olim territus.
<prud. peristeph. 10.916> Reponit aras ad tribunal denuo
<prud. peristeph. 10.917> et tus et ignem uiuidum in carbonibus
<prud. peristeph. 10.918> taurina et exta uel suilla abdomina;
<prud. peristeph. 10.919> ingressus ille, ut hos paratus perspicit,
<prud. peristeph. 10.920> insufflat, ipsos ceu uideret daemonas.
<prud. peristeph. 10.921> Inridet hoc Asclepiades laetior,
<prud. peristeph. 10.922> addit deinde: 'numquid inclementius,
<prud. peristeph. 10.923> sicut solebas, es paratus dicere?
<prud. peristeph. 10.924> effare quiduis ac perora et dissere;
<prud. peristeph. 10.925> permitto, uocem libere ut exerceas.'
<prud. peristeph. 10.926> Romanus alto corde suspirans diu
<prud. peristeph. 10.927> gemitu querellam traxit et sic orsus est:
<prud. peristeph. 10.928> 'Christum loquenti lingua numquam defuit,
<prud. peristeph. 10.929> nec uerba quaeras quo regantur organo,
<prud. peristeph. 10.930> cum praedicatur ipse uerborum dator.
<prud. peristeph. 10.931> Qui fecit, ut uis uocis expressa intimo
<prud. peristeph. 10.932> pulmone et oris torta sub testudine
<prud. peristeph. 10.933> nunc ex palato det repercussos sonos,
<prud. peristeph. 10.934> nunc temperetur dentium de pectine
<prud. peristeph. 10.935> sitque his agendis lingua plectrum mobile,
<prud. peristeph. 10.936> si mandet idem faucium sic fistulas
<prud. peristeph. 10.937> spirare flatu concinentes consono,
<prud. peristeph. 10.938> ut uerba in ipsis explicent meatibus
<prud. peristeph. 10.939> uel exitu oris, cymbalis profarier
<prud. peristeph. 10.940> nunc pressa parce labra, nunc hiantia,
<prud. peristeph. 10.941> dubitasne uerti posse naturae statum,
<prud. peristeph. 10.942> cui facta forma est, qualis esset primitus?
<prud. peristeph. 10.943> hanc nempe factor uertere, ut libet, potest
<prud. peristeph. 10.944> positasque leges texere ac retexere,
<prud. peristeph. 10.945> linguam loquella ne ministram postulet.
<prud. peristeph. 10.946> Vis scire nostri numinis potentiam?
<prud. peristeph. 10.947> fluctus liquentis aequoris pressit pede,
<prud. peristeph. 10.948> natura fluxa ac tenuis in solidum coit:
<prud. peristeph. 10.949> quam dispar illis legibus, quis condita est!
<prud. peristeph. 10.950> solet natatus ferre, fert uestigia.
<prud. peristeph. 10.951> Habet usitatum munus hoc diuinitas,
<prud. peristeph. 10.952> quae uera nobis colitur in Christo et patre,
<prud. peristeph. 10.953> mutis loquellam, percitum claudis gradum,
<prud. peristeph. 10.954> surdis fruendam reddere audientiam,
<prud. peristeph. 10.955> donare caecis lucis insuetae diem.
<prud. peristeph. 10.956> Haec si quis amens fabulosa existimat,
<prud. peristeph. 10.957> uel ipse tute si parum fidelia
<prud. peristeph. 10.958> rebare pridem, uera cognoscas licet:
<prud. peristeph. 10.959> habes loquentem, cuius amputaueras
<prud. peristeph. 10.960> linguam: probatis cede iam miraculis.'
<prud. peristeph. 10.961> Horror stupentem persecutorem subit
<prud. peristeph. 10.962> timorque et ira pectus in caliginem
<prud. peristeph. 10.963> uertere: nescit, uigilet anne somniet,
<prud. peristeph. 10.964> miratur haerens, quod sit ostenti genus:
<prud. peristeph. 10.965> formido frangit, armat indignatio.
<prud. peristeph. 10.966> Nec uim domare mentis effrenae potest
<prud. peristeph. 10.967> nec, quo furoris tela uertat, inuenit.
<prud. peristeph. 10.968> postremo medicum saeuus insontem iubet
<prud. peristeph. 10.969> reum citari, nundinatum hunc arguit,
<prud. peristeph. 10.970> mercede certa pactus ut conluderet,
<prud. peristeph. 10.971> aut ferrum in ore nil agens et irritum
<prud. peristeph. 10.972> uersasse frustra seu retunsis tactibus
<prud. peristeph. 10.973> aut arte quadam uulnus inlatum breue,
<prud. peristeph. 10.974> quod sauciata parte linguam laederet
<prud. peristeph. 10.975> neruos nec omnes usque quaque abscideret.
<prud. peristeph. 10.976> Manere saluam uocis harmoniam probe
<prud. peristeph. 10.977> non posse, inani concauo uerba exprimi,
<prud. peristeph. 10.978> quae concrepare ligula moderatrix facit.
<prud. peristeph. 10.979> esto, ut resultet spiritus uacuo specu,
<prud. peristeph. 10.980> echo sed extat inde, non oratio.
<prud. peristeph. 10.981> Veris refutat medicus hanc calumniam:
<prud. peristeph. 10.982> 'scrutare uel tu nunc latebras faucium
<prud. peristeph. 10.983> intraque dentes curiosum pollicem
<prud. peristeph. 10.984> circumfer haustus uel patentes inspice,
<prud. peristeph. 10.985> lateatne quidquam, quod regat spiramina.
<prud. peristeph. 10.986> Quamquam forassem forte si puncto leui
<prud. peristeph. 10.987> tenuiue linguam contigissem uulnere,
<prud. peristeph. 10.988> titubante plectro fatus esset debilis;
<prud. peristeph. 10.989> nam cum magistra uocis in uitium cadit,
<prud. peristeph. 10.990> usus necesse est et loquendi intercidat.
<prud. peristeph. 10.991> Fiat periclum, si placet, cuiusmodi
<prud. peristeph. 10.992> edat querellam quadrupes lingua eruta,
<prud. peristeph. 10.993> elinguis et quem porca grunnitum strepat,
<prud. peristeph. 10.994> cui uox fragosa, clamor est inconditus,
<prud. peristeph. 10.995> probabo mutam nil sonare stridulum.
<prud. peristeph. 10.996> Testor salutem principis me simplici
<prud. peristeph. 10.997> functum secantis arte, iudex optime,
<prud. peristeph. 10.998> seruisse iussis absque fraude publicis;
<prud. peristeph. 10.999> sciat hic, quis illi uerba suggillet deus, 
<prud. peristeph. 10.1000> ego, unde mutus sit disertus, nescio.'
<prud. peristeph. 10.1001> His sese Aristo purgat, at contra inpium
<prud. peristeph. 10.1002> nil haec latronem christianorum mouent,
<prud. peristeph. 10.1003> magis magisque fertur in uesaniam.
<prud. peristeph. 10.1004> quaerit, alienus sanguis ille asperserit
<prud. peristeph. 10.1005> uirum, suone fluxerit de uulnere.
<prud. peristeph. 10.1006> Respondit his Romanus: 'eccum, pracsto sum,
<prud. peristeph. 10.1007> meus iste sanguis uerus est, non bubulus.
<prud. peristeph. 10.1008> agnoscis illum, quem loquor, miserrime
<prud. peristeph. 10.1009> pagane, uestri sanguinem sacrum bouis,
<prud. peristeph. 10.1010> cuius litata caede permadescitis?
<prud. peristeph. 10.1011> Summus sacerdos nempe sub terram scrobe
<prud. peristeph. 10.1012> acta in profundum consecrandus mergitur,
<prud. peristeph. 10.1013> mire infulatus festa uittis tempora
<prud. peristeph. 10.1014> nectens, corona tum repexus aurea,
<prud. peristeph. 10.1015> cinctu Gabino sericam fultus togam.
<prud. peristeph. 10.1016> Tabulis superne strata texunt pulpita
<prud. peristeph. 10.1017> rimosa rari pegmatis conpagibus,
<prud. peristeph. 10.1018> scindunt subinde uel terebrant aream
<prud. peristeph. 10.1019> crebroque lignum perforant acumine,
<prud. peristeph. 10.1020> pateat minutis ut frequens hiatibus.
<prud. peristeph. 10.1021> Huc taurus ingens fronte torua et hispida
<prud. peristeph. 10.1022> sertis reuinctus aut per armos floreis
<prud. peristeph. 10.1023> aut inpeditis cornibus deducitur,
<prud. peristeph. 10.1024> nec non et auro frons coruscat hostiae
<prud. peristeph. 10.1025> saetasque fulgor brattealis inficit.
<prud. peristeph. 10.1026> Hic ut statuta est inmolanda belua,
<prud. peristeph. 10.1027> pectus sacrato diuidunt uenabulo;
<prud. peristeph. 10.1028> eructat amplum uulnus undam sanguinis
<prud. peristeph. 10.1029> feruentis inque texta pontis subditi
<prud. peristeph. 10.1030> fundit uaporum flumen et late aestuat.
<prud. peristeph. 10.1031> Tum per frequentes mille rimarum uias
<prud. peristeph. 10.1032> inlapsus imber tabidum rorem pluit,
<prud. peristeph. 10.1033> defossus intus quem sacerdos excipit
<prud. peristeph. 10.1034> guttas ad omnes turpe subiectans caput
<prud. peristeph. 10.1035> et ueste et omni putrefactus corpore.
<prud. peristeph. 10.1036> Quin os supinat, obuias offert genas,
<prud. peristeph. 10.1037> supponit aures, labra, nares obicit,
<prud. peristeph. 10.1038> oculos et ipsos perluit liquoribus,
<prud. peristeph. 10.1039> nec iam palato parcit et linguam rigat,
<prud. peristeph. 10.1040> donec cruorem totus atrum conbibat.
<prud. peristeph. 10.1041> Postquam cadauer sanguine egesto rigens
<prud. peristeph. 10.1042> conpege ab illa fiamines retraxerint,
<prud. peristeph. 10.1043> procedit inde pontifex uisu horridus,
<prud. peristeph. 10.1044> ostentat udum uerticem, barbam grauem,
<prud. peristeph. 10.1045> uittas madentes atque amictus ebrios.
<prud. peristeph. 10.1046> Hunc inquinatum talibus contagiis,
<prud. peristeph. 10.1047> tabo recentis sordidam piaculi,
<prud. peristeph. 10.1048> omnes salutant atque adorant eminus,
<prud. peristeph. 10.1049> uilis quod illum sanguis et bos mortuus
<prud. peristeph. 10.1050> foedis latentem sub cauernis lauerint.
<prud. peristeph. 10.1051> Addamus illam, uis, hecatomben tuam,
<prud. peristeph. 10.1052> centena ferro cum cadunt animalia
<prud. peristeph. 10.1053> uariaque abundans caede restagnat cruor,
<prud. peristeph. 10.1054> uix ut cruentis augures natatibus
<prud. peristeph. 10.1055> possint meare per profundum sanguinis?
<prud. peristeph. 10.1056> Sed quid macellum pingue puluinarium,
<prud. peristeph. 10.1057> quid maximorum lancinatores gregum
<prud. peristeph. 10.1058> euiscerata carne crudos criminor?
<prud. peristeph. 10.1059> sunt sacra, quando uosmet ipsi exciditis,
<prud. peristeph. 10.1060> uotiuus et cum membra detruncat dolor.
<prud. peristeph. 10.1061> Cultrum in lacertos exerit fanaticus
<prud. peristeph. 10.1062> sectisque Matrem bracchiis placat deam,
<prud. peristeph. 10.1063> furere ac rotari ius putatur mysticum;
<prud. peristeph. 10.1064> parca ad secandum dextra fertur inpia,
<prud. peristeph. 10.1065> caelum meretur uulnerum crudelitas.
<prud. peristeph. 10.1066> Ast hic metenda dedicat genitalia,
<prud. peristeph. 10.1067> numen reciso mitigans ab inguine
<prud. peristeph. 10.1068> offert pudendum semiuir donum deae,
<prud. peristeph. 10.1069> illam reuulsa masculini germinis
<prud. peristeph. 10.1070> effluenti pascit auctam sanguine.
<prud. peristeph. 10.1071> Vterque sexus sanctitati displicet,
<prud. peristeph. 10.1072> medium retentat inter alternum genus,
<prud. peristeph. 10.1073> mas esse cessat ille nec fit femina.
<prud. peristeph. 10.1074> felix deorum mater inberbes sibi
<prud. peristeph. 10.1075> parat ministros lenibus nouaculis.
<prud. peristeph. 10.1076> Quid, cum sacrandus accipit sfragitidas?
<prud. peristeph. 10.1077> acus minutas ingerunt fornacibus,
<prud. peristeph. 10.1078> his membra pergunt urere, ut igniuerint;
<prud. peristeph. 10.1079> quamcumque partem corporis feruens nota
<prud. peristeph. 10.1080> stigmarit, hanc sic consecratam praedicant.
<prud. peristeph. 10.1081> Functum deinde cum reliquit spiritus
<prud. peristeph. 10.1082> et ad sepulcrum pompa fertur funeris,
<prud. peristeph. 10.1083> partes per ipsas inprimuntur bratteae,
<prud. peristeph. 10.1084> insignis auri lammina obducit cutem,
<prud. peristeph. 10.1085> tegitur metallo, quod perustum est ignibus.
<prud. peristeph. 10.1086> Has ferre poenas cogitur gentilitas,
<prud. peristeph. 10.1087> hac dii coercent lege cultores suos:
<prud. peristeph. 10.1088> sic daemon ipse ludit hos, quos ceperit,
<prud. peristeph. 10.1089> docet execrandas ferre contumelias,
<prud. peristeph. 10.1090> tormenta inuri mandat infelicibus.
<prud. peristeph. 10.1091> At noster iste sanguis ex uestra fIuit
<prud. peristeph. 10.1092> crudelitate, uos tyrannide inpia
<prud. peristeph. 10.1093> exulceratis innocentum corpora.
<prud. peristeph. 10.1094> si uos sinatis, incruente uiuimus,
<prud. peristeph. 10.1095> at si cruente puniamur, uincimus.
<prud. peristeph. 10.1096> Sed iam silebo, finis instat debitus,
<prud. peristeph. 10.1097> finis malorum, passionis gloria,
<prud. peristeph. 10.1098> iam non licebit, inprobe, ut licuit modo,
<prud. peristeph. 10.1099> torquere nostra uel secare uiscera,
<prud. peristeph. 10.1100> cedas necesse est uictus et iam desinas.'
<prud. peristeph. 10.1101> 'Cessabit equidem tortor et sector dehinc',
<prud. peristeph. 10.1102> iudex minatur, 'sed peremptoris manus
<prud. peristeph. 10.1103> succedet illis, strangulatrix faucium,
<prud. peristeph. 10.1104> aliter silere nescit oris garruli
<prud. peristeph. 10.1105> uox inquieta, quam tubam si fregero.'
<prud. peristeph. 10.1106> Dixit foroque protrahi iussit uirum,
<prud. peristeph. 10.1107> trudi in tenebras noxialis carceris,
<prud. peristeph. 10.1108> elidit illic fune collum martyris
<prud. peristeph. 10.1109> lictor nefandus. sic peracta est passio,
<prud. peristeph. 10.1110> anima absoluta uinculis caelum petit.
<prud. peristeph. 10.1111> Gesta intimasse cuncta fertur principi
<prud. peristeph. 10.1112> praefectus addens ordinem uoluminum
<prud. peristeph. 10.1113> seriemque tantae digerens tragoediae,
<prud. peristeph. 10.1114> laetatus omne crimen in fasces refert
<prud. peristeph. 10.1115> suum tyrannus chartulis uiuacibus.
<prud. peristeph. 10.1116> Illas sed aetas conficit diutina,
<prud. peristeph. 10.1117> fuligo timeat, puluis obducit situ,
<prud. peristeph. 10.1118> carpit scnectus aut ruinis obruit;
<prud. peristeph. 10.1119> inscripta Christo pagina inmortalis est
<prud. peristeph. 10.1120> nec obsolescit ullus in caelis apex.
<prud. peristeph. 10.1121> Excepit adstans angelus coram deo
<prud. peristeph. 10.1122> et quae locutus martyr et quae pertulit,
<prud. peristeph. 10.1123> nec uerba solum disserentis condidit,
<prud. peristeph. 10.1124> sed ipsa pingens uulnera expressit stilo
<prud. peristeph. 10.1125> laterum, genarum pectorisque et faucium.
<prud. peristeph. 10.1126> Omnis notata est sanguinis dimensio,
<prud. peristeph. 10.1127> ut quamque plagam sulcus exarauerit,
<prud. peristeph. 10.1128> altam, patentem, proximam, longam, breuem,
<prud. peristeph. 10.1129> quae uis doloris quiue segmenti modus,
<prud. peristeph. 10.1130> guttam cruoris ille nullam perdidit.
<prud. peristeph. 10.1131> Hic in regestis est liber caelestibus,
<prud. peristeph. 10.1132> monumenta seruans laudis indelebilis,
<prud. peristeph. 10.1133> relegendus olim sempiterno iudici,
<prud. peristeph. 10.1134> libramine aequo qui malorum pondera
<prud. peristeph. 10.1135> et praemiorum conparabit copias.
<prud. peristeph. 10.1136> Vellem sinister inter haedorum greges
<prud. peristeph. 10.1137> ut sum futurus, eminus dinoscerer
<prud. peristeph. 10.1138> atque hoc precante diceret rex optimus:
<prud. peristeph. 10.1139> 'Romanus orat, transfer hunc haedum mihi,
<prud. peristeph. 10.1140> sit dexter, agnus induatur uellere.'<prud. peristeph. 
<prud. peristeph. 11.1> Innumeros cineres sanctorum Romula in urbe
<prud. peristeph. 11.2> uidimus, o Christi Valeriane sacer.
<prud. peristeph. 11.3> Incisos tumulis titulos et singula quaeris
<prud. peristeph. 11.4> nomina: difficile est, ut replicare queam.
<prud. peristeph. 11.5> Tantos iustorum populos furor inpius hausit,
<prud. peristeph. 11.6> cum coleret patrios Troia Roma deos.
<prud. peristeph. 11.7> Plurima litterulis signata sepulcra 1 oquuntur
<prud. peristeph. 11.8> martyris aut nomen aut epigramma aliquod,
<prud. peristeph. 11.9> sunt et muta tamen tacitas claudentia tumbas
<prud. peristeph. 11.10> marmora, quae solum significant numerum.
<prud. peristeph. 11.11> Quanta uirum iaceant congestis corpora aceruis,
<prud. peristeph. 11.12> nosse licet, quorum nomina nulla legas.
<prud. peristeph. 11.13> Sexaginta illic defossas mole sub una
<prud. peristeph. 11.14> reliquias memini me didicisse hominum,
<prud. peristeph. 11.15> quorum solus habet conperta uocabula Christus,
<prud. peristeph. 11.16> utpote quos propriae iunxit amicitiae.
<prud. peristeph. 11.17> Haec dum lustro oculis et sicubi forte latentes
<prud. peristeph. 11.18> rerum apices ueterum per monumenta sequor,
<prud. peristeph. 11.19> inuenio Hippolytum, qui quondam scisma Nouati
<prud. peristeph. 11.20> presbiter attigerat nostra sequenda negans,
<prud. peristeph. 11.21> usque ad martyrii prouectum insigne tulisse
<prud. peristeph. 11.22> lucida sanguinei praemia supplicii.
<prud. peristeph. 11.23> Nec mirere senem peruersi dogmatis olim
<prud. peristeph. 11.24> munere ditatum catholicae fidei.
<prud. peristeph. 11.25> Cum iam uaesano uictor raperetur ab hoste
<prud. peristeph. 11.26> exultante anima carnis ad exitium,
<prud. peristeph. 11.27> plebis amore suae multis comitantibus ibat;
<prud. peristeph. 11.28> consultus quaenam secta foret melior,
<prud. peristeph. 11.29> respondit: 'fugite, o miseri, execranda Nouati
<prud. peristeph. 11.30> scismata, catholicis reddite uos populis!
<prud. peristeph. 11.31> Vna fides uigeat, prisco quae condita templo est,
<prud. peristeph. 11.32> quam Paulus retinet quamque cathedra Petri.
<prud. peristeph. 11.33> Quae docui, docuisse piget: uenerabile martyr
<prud. peristeph. 11.34> cerno, quod a cultu rebar abesse dei.'
<prud. peristeph. 11.35> His ubi detorsit laeuo de tramite plebem
<prud. peristeph. 11.36> monstrauitque sequi, qua uia dextra uocat,
<prud. peristeph. 11.37> seque ducem recti spretis anfractibus idem
<prud. peristeph. 11.38> praebuit, erroris qui prius auctor erat,
<prud. peristeph. 11.39> sistitur insano rectori christicolas tunc
<prud. peristeph. 11.40> ostia uexanti per Tiberina uiros.
<prud. peristeph. 11.41> Illo namque die Roma secesserat, ipsos
<prud. peristeph. 11.42> peste Suburbanos ut quateret populos,
<prud. peristeph. 11.43> non contentus humum celsae intra moenia Romae
<prud. peristeph. 11.44> tinguere iustorum caedibus assiduis.
<prud. peristeph. 11.45> Ianiculum cum iam madidum, fora, rostra, Suburam
<prud. peristeph. 11.46> cerneret eluuie sanguinis affluere,
<prud. peristeph. 11.47> protulerat rabiem Tyrreni ad litoris oram
<prud. peristeph. 11.48> quaeque loca aequoreus proxima portus habet.
<prud. peristeph. 11.49> Inter carnifices et constipata sedebat
<prud. peristeph. 11.50> officia extructo celsior in solio,
<prud. peristeph. 11.51> discipulos fidei detestandique rebelles
<prud. peristeph. 11.52> idolii ardebat dedere perfidiae.
<prud. peristeph. 11.53> Carcereo crinita situ stare agmina contra
<prud. peristeph. 11.54> iusserat horrendis excrucianda modis.
<prud. peristeph. 11.55> Inde catenarum tractus, hinc lorea flagra
<prud. peristeph. 11.56> stridere, uirgarum concrepitare fragor,
<prud. peristeph. 11.57> ungula fixa cauis costarum cratibus altos
<prud. peristeph. 11.58> pandere secessus et lacerare iecur.
<prud. peristeph. 11.59> Ac iam lassatis iudex tortoribus ibat
<prud. peristeph. 11.60> in furias cassa cognitione fremens --
<prud. peristeph. 11.61> nullus enim Christi ex famulis per tanta repertus
<prud. peristeph. 11.62> supplicia, auderet qui uitiare animam --
<prud. peristeph. 11.63> inde furens quaesitor ait: 'iam, tortor, ab unco
<prud. peristeph. 11.64> desine, si uana est quaestio, morte agito.
<prud. peristeph. 11.65> Huic abscide caput, crux istum tollat in auras
<prud. peristeph. 11.66> uiuentesque oculos offerat alitibus;
<prud. peristeph. 11.67> hos rape praecipites et uinctos conice in ignem,
<prud. peristeph. 11.68> sit pyra, quae multos deuoret una reos.
<prud. peristeph. 11.69> En tibi, quos properes rimosae inponere cumbae
<prud. peristeph. 11.70> pellere et in medii stagna profunda freti.
<prud. peristeph. 11.71> Quos ubi susceptos rabidum male suta per aequor
<prud. peristeph. 11.72> uexerit et tumidis caesa labarit aquis,
<prud. peristeph. 11.73> dissociata putrem laxent tabulata carinam
<prud. peristeph. 11.74> conceptumque bibant undique naufragium.
<prud. peristeph. 11.75> Squamea caenoso praestabit uentre sepulcrum
<prud. peristeph. 11.76> belua consumptis cruda cadaueribus.'
<prud. peristeph. 11.77> Haec persultanti celsum subito ante tribunal
<prud. peristeph. 11.78> offertur senior nexibus inplicitus.
<prud. peristeph. 11.79> Stipati circum iuuenes clamore ferebant
<prud. peristeph. 11.80> ipsum christicolis esse caput populis:
<prud. peristeph. 11.81> si rorer extinctum propere caput, omnia uulgi
<prud. peristeph. 11.82> pectora Romanis sponte sacranda deis.
<prud. peristeph. 11.83> Insolitum leti poscunt genus et noua poenae
<prud. peristeph. 11.84> inuenta, exemplo quo trepident alii.
<prud. peristeph. 11.85> Ille supinata residens ceruice: 'quis', inquit,
<prud. peristeph. 11.86> 'dicitur?' adfirmant dicier Hippolytum.
<prud. peristeph. 11.87> 'Ergo sit Hippolytus, quatiat turbetque iugales
<prud. peristeph. 11.88> intereatque feris dilaceratus equis.'
<prud. peristeph. 11.89> Vix haec ille, duo cogunt animalia freni
<prud. peristeph. 11.90> ignara insueto subdere colla iugo,
<prud. peristeph. 11.91> non stabulis blandius manu palpata magistri
<prud. peristeph. 11.92> imperiumque equitis ante subacta pati,
<prud. peristeph. 11.93> sed campestre uago nuper pecus e grege captum,
<prud. peristeph. 11.94> quod pauor indomito corde ferinus agit.
<prud. peristeph. 11.95> Iamque reluctantes sociarant uincula bigas
<prud. peristeph. 11.96> oraque discordi foedere nexuerant:
<prud. peristeph. 11.97> temonis uice funis inest, qui terga duorum
<prud. peristeph. 11.98> diuidit et medius tangit utrumque latus,
<prud. peristeph. 11.99> deque iugo in longum se post uestigia retro
<prud. peristeph. 11.100> protendens trahitur transit et ima pedum.
<prud. peristeph. 11.101> Huius ad extremum, sequitur qua puluere summo
<prud. peristeph. 11.102> cornipedum refugas orbita trita uias,
<prud. peristeph. 11.103> crura uiri innectit laqueus nodoque tenaci
<prud. peristeph. 11.104> adstringit plantas cumque rudente ligat.
<prud. peristeph. 11.105> Postquam conposito satis instruxere paratu
<prud. peristeph. 11.106> martyris ad poenam uerbera, uincla, feras,
<prud. peristeph. 11.107> instigant subitis clamoribus atque flagellis
<prud. peristeph. 11.108> iliaque infestis perfodiunt stimulis.
<prud. peristeph. 11.109> Vltima uox audita senis uenerabilis haec est:
<prud. peristeph. 11.110> 'hi rapiant artus, tu rape, Christe, animam!'
<prud. peristeph. 11.111> Prorumpunt alacres caecoque errore feruntur,
<prud. peristeph. 11.112> qua sonus atque tremor, qua furor exagitant.
<prud. peristeph. 11.113> Incendit feritas, rapit impetus et fragor urget
<prud. peristeph. 11.114> nec cursus uolucer mobile sentit onus.
<prud. peristeph. 11.115> Per siluas, per saxa ruunt, non ripa retardat
<prud. peristeph. 11.116> fluminis aut torrens oppositus cohibet,
<prud. peristeph. 11.117> prosternunt saepes et cuncta obstacula rumpunt,
<prud. peristeph. 11.118> prona, fragosa petunt, ardua transiliunt.
<prud. peristeph. 11.119> Scissa minutatim labefacto corpore frusta
<prud. peristeph. 11.120> carpit spinigeris stirpibus hyrtus ager.
<prud. peristeph. 11.121> Pars summis pendet scopulis, pars sentibus haeret,
<prud. peristeph. 11.122> parte rubent frondes, parte madescit humus.
<prud. peristeph. 11.123> Exemplar sceleris paries habet inlitus, in quo
<prud. peristeph. 11.124> multicolor fucus digerit omne nefas,
<prud. peristeph. 11.125> picta super tumulum species liquidis uiget umbris
<prud. peristeph. 11.126> effigians tracti membra cruenta uiri.
<prud. peristeph. 11.127> Rorantes saxorum apices uidi, optime papa,
<prud. peristeph. 11.128> purpureasque notas uepribus inpositas.
<prud. peristeph. 11.129> Docta manus uirides imitando effingere dumos
<prud. peristeph. 11.130> luserat et minio russeolam saniem.
<prud. peristeph. 11.131> Cernere erat ruptis conpagibus ordine nullo
<prud. peristeph. 11.132> membra per incertos sparsa iacere situs.
<prud. peristeph. 11.133> Addiderat caros gressu lacrimisque sequentes,
<prud. peristeph. 11.134> deuia quo fractum semita monstrat iter.
<prud. peristeph. 11.135> Maerore attoniti atque oculis rimantibus ibant
<prud. peristeph. 11.136> inplebantque sinus uisceribus laceris.
<prud. peristeph. 11.137> Ille caput niueum conplectitur ac reuerendam
<prud. peristeph. 11.138> canitiem molli confouet in gremio;
<prud. peristeph. 11.139> hic umeros truncasque manus et bracchia et ulnas
<prud. peristeph. 11.140> et genua et crurum fragmina nuda legit.
<prud. peristeph. 11.141> Palliolis etiam bibulae siccantur harenae,
<prud. peristeph. 11.142> ne quis in infecto puluere ros maneat.
<prud. peristeph. 11.143> Si quis et in sudibus recalenti aspergine sanguis
<prud. peristeph. 11.144> insidet, hunc omnem spongia pressa rapit.
<prud. peristeph. 11.145> Nec iam densa sacro quidquam de corpore silua
<prud. peristeph. 11.146> obtinet aut plenis fraudat ab exequiis.
<prud. peristeph. 11.147> Cumque recensetis constaret partibus ille,
<prud. peristeph. 11.148> corporis integri qui fuerat numerus,
<prud. peristeph. 11.149> nec purgata aliquid deberent auia toto
<prud. peristeph. 11.150> ex homine extersis frondibus et scopulis,
<prud. peristeph. 11.151> metando eligitur tumulo locus, ostia linquunt,
<prud. peristeph. 11.152> Roma placet, sanctos quae teneat cineres.
<prud. peristeph. 11.153> Haud procul extremo culta ad pomeria uallo
<prud. peristeph. 11.154> mersa latebrosis crypta patet foueis.
<prud. peristeph. 11.155> Huius in occultum gradibus uia prona reflexis
<prud. peristeph. 11.156> ire per anfractus luce latente docet.
<prud. peristeph. 11.157> Primas namque fores summo tenus intrat hiatu
<prud. peristeph. 11.158> inlustratque dies limina uestibuli.
<prud. peristeph. 11.159> Inde ubi progressu facili nigrescere uisa cst
<prud. peristeph. 11.160> nox obscura loci per specus ambiguum,
<prud. peristeph. 11.161> occurrunt celsis inmissa foramina tectis,
<prud. peristeph. 11.162> quae iaciant claros antra super radios.
<prud. peristeph. 11.163> Quamlibet ancipites texant hinc inde recessus
<prud. peristeph. 11.164> arta sub umbrosis atria porticibus,
<prud. peristeph. 11.165> at tamen excisi subter caua uiscera montis
<prud. peristeph. 11.166> crebra terebrato fornice lux penetrat.
<prud. peristeph. 11.167> Sic datur absentis per subterranea solis
<prud. peristeph. 11.168> cernere fulgorem luminibusque frui.
<prud. peristeph. 11.169> Talibus Hippolyti corpus mandatur opertis,
<prud. peristeph. 11.170> propter ubi adposita est ara dicata deo.
<prud. peristeph. 11.171> Illa sacramenti donatrix mensa eademque
<prud. peristeph. 11.172> custos fida sui martyris adposita
<prud. peristeph. 11.173> seruat ad aeterni spem uindicis ossa sepulcro,
<prud. peristeph. 11.174> pascit item sanctis Tibricolas dapibus.
<prud. peristeph. 11.175> Mira loci pietas et prompta precantibus ara
<prud. peristeph. 11.176> spes hominum placida prosperitate iuuat.
<prud. peristeph. 11.177> Hic corruptelis animique et corporis aeger
<prud. peristeph. 11.178> oraui quotiens stratus, opem merui.
<prud. peristeph. 11.179> Quod laetor reditu, quod re, uenerande sacerdos,
<prud. peristeph. 11.180> conplecti licitum est, scribo quod haec eadem,
<prud. peristeph. 11.181> Hippolyto scio me debere, deus cui Christus
<prud. peristeph. 11.182> posse dedit, quod quis postulet, adnuere.
<prud. peristeph. 11.183> Ipsa, illas animae exuuias quae continet intus,
<prud. peristeph. 11.184> aedicula argento fulgurat ex solido.
<prud. peristeph. 11.185> Praefixit tabulas diues manus aequore leui
<prud. peristeph. 11.186> candentes, recauum quale nitet speculum,
<prud. peristeph. 11.187> nec Pariis contenta aditus obducere saxis
<prud. peristeph. 11.188> addidit ornando clara talenta operi.
<prud. peristeph. 11.189> Mane salutatum concurritur: omnis adorat
<prud. peristeph. 11.190> pubis, eunt, redeunt solis adusque obitum.
<prud. peristeph. 11.191> Conglobat in cuneum Latios simul ac peregrinos
<prud. peristeph. 11.192> permixtim populos religionis amor.
<prud. peristeph. 11.193> Oscula perspicuo figunt inpressa metallo,
<prud. peristeph. 11.194> balsama defundunt, fletibus ora rigant.
<prud. peristeph. 11.195> Iam cum se renouat decursis mensibus annus
<prud. peristeph. 11.196> natalemque diem passio festa refert,
<prud. peristeph. 11.197> quanta putas studiis certantibus agmina cogi
<prud. peristeph. 11.198> quaeue celebrando uota coire deo!
<prud. peristeph. 11.199> Vrbs augusta suos uomit effunditque Quirites,
<prud. peristeph. 11.200> una et patricios ambitione pari
<prud. peristeph. 11.201> Confundit plebeia falanx umbonibus aequis
<prud. peristeph. 11.202> discrimen procerum praecipitante fide.
<prud. peristeph. 11.203> Nec minus Albanis acies se candida portis
<prud. peristeph. 11.204> explicat et longis ducitur ordinibus,
<prud. peristeph. 11.205> exultant fremitus uariarum hinc inde uiarmn,
<prud. peristeph. 11.206> indigena et Picens plebs et Etrusca uenit.
<prud. peristeph. 11.207> Concurrit Samnitis atrox, habitator et altae
<prud. peristeph. 11.208> Campanus Capuae iamque Nolanus adest,
<prud. peristeph. 11.209> quisque sua laetus cum coniuge dulcibus et cum
<prud. peristeph. 11.210> pigneribus rapidum carpere gestit iter.
<prud. peristeph. 11.211> Vix capiunt patuli populorum gaudia campi
<prud. peristeph. 11.212> haeret et in magnis densa cohors spatiis.
<prud. peristeph. 11.213> Angustum tantis illud specus esse cateruis
<prud. peristeph. 11.214> haud dubium est, ampla fauce licet pateat.
<prud. peristeph. 11.215> Stat sed iuxta aliud, quod tanta frequentia templum
<prud. peristeph. 11.216> tunc adeat cultu nobile regifico,
<prud. peristeph. 11.217> parietibus celsum sublimibus atque superba
<prud. peristeph. 11.218> maiestate potens muneribusque opulens.
<prud. peristeph. 11.219> Ordo columnarum geminus laquearia tecti
<prud. peristeph. 11.220> sustinet auratis suppositus trabibus.
<prud. peristeph. 11.221> Adduntur graciles tecto breuiore recessus,
<prud. peristeph. 11.222> qui laterum seriem iugiter exsinuent,
<prud. peristeph. 11.223> At medios aperit tractus uia latior alti
<prud. peristeph. 11.224> culminis exsurgens editiore apice.
<prud. peristeph. 11.225> Fronte sub aduersa gradibus sublime tribunal
<prud. peristeph. 11.226> tollitur, antistes praedicat unde deum.
<prud. peristeph. 11.227> Plena laborantes aegre domus accipit undas
<prud. peristeph. 11.228> artaque confertis aestuat in foribus
<prud. peristeph. 11.229> maternum pandens gremium, quo condat alumnos
<prud. peristeph. 11.230> ac foueat fetos adcumulata sinus.
<prud. peristeph. 11.231> Si bene commemini, colit hunc pulcherrima Roma
<prud. peristeph. 11.232> Idibus Augusti mensis, ut ipsa uocat
<prud. peristeph. 11.233> prisco more diem, quem te quoque, sancte magister,
<prud. peristeph. 11.234> annua festa inter dinumerare uelim.
<prud. peristeph. 11.235> Crede, salutigeros feret hic uenerantibus ortus
<prud. peristeph. 11.236> lucis honoratae praemia restituens.
<prud. peristeph. 11.237> Inter sollemnes Cypriani uel Chelidoni
<prud. peristeph. 11.238> Eulaliaeque dies currat et iste tibi.
<prud. peristeph. 11.239> Sic te pro populo, cuius tibi credita uita est,
<prud. peristeph. 11.240> orantem Christus audiat omnipotens;
<prud. peristeph. 11.241> sic tibi de pleno lupus excludatur ouili
<prud. peristeph. 11.242> agna nec ulla tuum capta gregem minuat;
<prud. peristeph. 11.243> sic me gramineo remanentem denique campo
<prud. peristeph. 11.244> sedulus aegrotam pastor ouem referas;
<prud. peristeph. 11.245> sic, cum lacteolis caulas conpleueris agnis,
<prud. peristeph. 11.246> raptus et ipse sacro sis comes Hippolyto.
<prud. peristeph. 12.1> 'Plus solito coeunt ad gaudia; dic, amice, quid sit!
<prud. peristeph. 12.2> Romam per omnem cursitant ouantque'.
<prud. peristeph. 12.3> 'Festus apostolici nobis redit hic dies triumfi,
<prud. peristeph. 12.4> Pauli atque Petri nobilis cruore.
<prud. peristeph. 12.5> Vnus utrumque dies, pieno tamen innouatus anno,
<prud. peristeph. 12.6> uidit superba morte laureatum.
<prud. peristeph. 12.7> Scit Tiberina palus, quae flumine lambitur propinquo,
<prud. peristeph. 12.8> binis dicatum caespitem tropeis,
<prud. peristeph. 12.9> et crucis et gladii testis, quibus inrigans easdem
<prud. peristeph. 12.10> bis fluxit imber sanguinis per herbas.
<prud. peristeph. 12.11> Prima Petrum rapuit sententia legibus Neronis,
<prud. peristeph. 12.12> pendere iussum praeminente ligno.
<prud. peristeph. 12.13> Ille tamen ueritus celsae decus aemulando mortis
<prud. peristeph. 12.14> ambire tanti gloriam magistri
<prud. peristeph. 12.15> exigit, ut pedibus mersum caput inprimant supinis,
<prud. peristeph. 12.16> quo spectet imum stipitem cerebro.
<prud. peristeph. 12.17> Figitur ergo manus subter, sola uersus in cacumen,
<prud. peristeph. 12.18> hoc mente maior, quo minor figura.
<prud. peristeph. 12.19> Nouerat ex humili caelum citius solere adiri,
<prud. peristeph. 12.20> deiecit ora spiritum daturus.
<prud. peristeph. 12.21> Vt teres orbis iter flexi rota percucurrit anni
<prud. peristeph. 12.22> diemque eundem sol reduxit ortus,
<prud. peristeph. 12.23> euomit in iugulum Pauli Nero feruidum furorem,
<prud. peristeph. 12.24> iubet feriri gentium magistrum.
<prud. peristeph. 12.25> Ipse prius sibimet finem cito dixerat futurum:
<prud. peristeph. 12.26> 'ad Christum eundum est, iam resoluor', inquit.
<prud. peristeph. 12.27> Nec mora, protrahitur, poenae datur, inmolatur ense,
<prud. peristeph. 12.28> non hora uatem, non dies fefellit.
<prud. peristeph. 12.29> Diuidit ossa duum Tybris sacer ex utraque ripa,
<prud. peristeph. 12.30> inter sacrata dum fluit sepulcra.
<prud. peristeph. 12.31> Dextra Petrum regio tectis tenet aureis receptum
<prud. peristeph. 12.32> canens oliua, murmurans fluento;
<prud. peristeph. 12.33> namque supercilio saxi liquor ortus excitauit
<prud. peristeph. 12.34> fontem perennem chrismatis feracem,
<prud. peristeph. 12.35> nunc pretiosa ruit per marmora lubricatque cliuum, 
<prud. peristeph. 12.36> donec uirenti fluctuet colymbo.
<prud. peristeph. 12.37> Interior tumuli pars est, ubi lapsibus sonoris
<prud. peristeph. 12.38> stagnum niuali uoluitur profundo.
<prud. peristeph. 12.39> Omnicolor uitreas pictura superne tingnit undas,
<prud. peristeph. 12.40> musci relucent et uirescit aurum
<prud. peristeph. 12.41> cyaneusque latex umbram trahit inminentis ostri:
<prud. peristeph. 12.42> credas moueri fluctibus lacunar.
<prud. peristeph. 12.43> Pastor ones alit ipse illic gelidi rigore fontis,
<prud. peristeph. 12.44> uidet sitire quas fluenta Christi.
<prud. peristeph. 12.45> Parte alia titulum Pauli uia seruat Ostiensis,
<prud. peristeph. 12.46> qua stringit amnis caespitem sinistrum.
<prud. peristeph. 12.47> Regia pompa loci est, princeps bonus has sacrauit arces
<prud. peristeph. 12.48> lusitque magnis ambitum talentis.
<prud. peristeph. 12.49> Bratteolas trabibus subleuit, ut omnis aurulenta
<prud. peristeph. 12.50> lux esset intus, ceu iubar sub ortu.
<prud. peristeph. 12.51> subdidit et Parias fuluis laquearibus columnas,
<prud. peristeph. 12.52> distinguit illic quas quaternus ordo.
<prud. peristeph. 12.53> Turn camiros hyalo insigni uarie cucurrit arcus:
<prud. peristeph. 12.54> sic prata uernis floribus renident.
<prud. peristeph. 12.55> Ecce duas fidei summo patre conferente dotes,
<prud. peristeph. 12.56> urbi colendas quas dedit togatae.
<prud. peristeph. 12.57> Aspice, per bifidas plebs Romula funditur plateas,
<prud. peristeph. 12.58> lux in duobus feruet una festis.
<prud. peristeph. 12.59> Nos ad utrumque tamen gressu properemus incitato,
<prud. peristeph. 12.60> et his et illis perfruamur hymnis.
<prud. peristeph. 12.61> Ibimus ulterius, qua fert uia pontis Hadriani,
<prud. peristeph. 12.62> laeuam deinde fluminis petemus.
<prud. peristeph. 12.63> Transtiberina prius soluit sacra peruigil sacerdos,
<prud. peristeph. 12.64> mox huc recurrit duplicatque uota.
<prud. peristeph. 12.65> Haec didicisse sat est Romae tibi: tu domum reuersus
<prud. peristeph. 12.66> diem bifestum sic colas memento.'
<prud. peristeph. 13.1> Punica terra tulit, quo splendeat omne, quidquid usquam est,
<prud. peristeph. 13.2> inde domo Cyprianum, sed decus orbis et magistrum.
<prud. peristeph. 13.3> Est proprius patriae martyr, sed amore et ore noster,
<prud. peristeph. 13.4> incubat in Libya sanguis, sed ubique lingua pollet,
<prud. peristeph. 13.5> sola superstes agit de corpore, sola obire nescit,
<prud. peristeph. 13.6> dum genus esse hominum Christus sinet et uigere mundum.
<prud. peristeph. 13.7> Dum liber ullus erit, dum scrinia sacra litterarum,
<prud. peristeph. 13.8> te leget omnis amans Christum, tua, Cypriane, discet.
<prud. peristeph. 13.9> Spiritus ille dei, qui fluxerat auctor in profetas,
<prud. peristeph. 13.10> fontibus eloquii te caelitus actus inrigauit.
<prud. peristeph. 13.11> O niue candidius linguae genus, o nouum saporem!
<prud. peristeph. 13.12> ut liquor ambrosius cor mitigat, inbuit palatum,
<prud. peristeph. 13.13> sedem animae penetrat, mentem fouet et pererrat artus,
<prud. peristeph. 13.14> sic deus interius sentitur et inditur medullis.
<prud. peristeph. 13.15> Vnde bonum subitum terris dederis, pater, reuela!
<prud. peristeph. 13.16> Derat apostolicis sriptis opulentus executor,
<prud. peristeph. 13.17> eligitur locuples facundia, quae doceret orbem
<prud. peristeph. 13.18> quaeque uoluminibus Pauli famulata disputaret,
<prud. peristeph. 13.19> quo mage cruda hominum praecordia perpolita nossent
<prud. peristeph. 13.20> siue timoris opus seu mystica uel profunda Christi.
<prud. peristeph. 13.21> Vnus erat iuuenum doctissimus artibus sinistris:
<prud. peristeph. 13.22> fraude pudicitiam perfringere, nil sacrum putare,
<prud. peristeph. 13.23> saepe etiam magicum cantamen inire per sepulcra,
<prud. peristeph. 13.24> quo geniale tori ius solueret aestuante nupta.
<prud. peristeph. 13.25> Luxuriae rabiem tantae cohibet repente Christus,
<prud. peristeph. 13.26> discutit et tenebras de pectore, pellit et furorem,
<prud. peristeph. 13.27> inplet amore sui, dat credere, dat pudere facti.
<prud. peristeph. 13.28> Iamque figura alia est, quam quae fuit, oris et nitoris:
<prud. peristeph. 13.29> exuitur tenui uultus cute, transit in seueram,
<prud. peristeph. 13.30> deflua caesaries conpescitur ad breues capillos.
<prud. peristeph. 13.31> ipse modesta 1 oqui, spem quaerere, regulam tenere,
<prud. peristeph. 13.32> uiuere iustitia Christi, penetrare dogma nostrum.
<prud. peristeph. 13.33> His igitur meritis dignissimus usque episcopale
<prud. peristeph. 13.34> prouehitur solium doctor, capit et sedile summum.
<prud. peristeph. 13.35> Valerianus opum princeps erat atque Gallienus:
<prud. peristeph. 13.36> constituere simul poenam capitis deum fatenti.
<prud. peristeph. 13.37> Milia terrigenum spurcissima iusserant sacrari;
<prud. peristeph. 13.38> contra animos populi doctor Cyprianus incitabat,
<prud. peristeph. 13.39> ne quis ab egregiae uirtutis honore discreparet
<prud. peristeph. 13.40> neu fidei pretium quis sumere degener timeret.
<prud. peristeph. 13.41> Esse leuem cruciatum, si modo conferas futura,
<prud. peristeph. 13.42> quae deus ipse uiris intermina fortibus spopondit,
<prud. peristeph. 13.43> merce doloris emi spem luminis et diem perennem,
<prud. peristeph. 13.44> omne malum uolucri cum tempore transuolare cursim,
<prud. peristeph. 13.45> nil graue, quod peragi finis facit et quiete donat.
<prud. peristeph. 13.46> Se fore principium pulchrae necis et ducem cruoris
<prud. peristeph. 13.47> seque caput gladio submittere, sanguinem dicare;
<prud. peristeph. 13.48> qui sociare animam Christo uelit, ut comes sequatur.
<prud. peristeph. 13.49> His ubi corda uirum Christo caleraeta praeparauit,
<prud. peristeph. 13.50> ducitur ante alios proconsule perfurente uinctus.
<prud. peristeph. 13.51> Antra latent Tyriae Carthaginis abditis reposta,
<prud. peristeph. 13.52> conscia tartareae caliginis, abdicata soli.
<prud. peristeph. 13.53> Clausus in his specubus sanctus Cyprianus et catena
<prud. peristeph. 13.54> nexus utramque manum nomen patris inuocat supremi:
<prud. peristeph. 13.55> 'omnipotens genitor Christi deus et creator orbis,
<prud. peristeph. 13.56> Christe, parens hominis, quem diligis et uetas perire!
<prud. peristeph. 13.57> Ille ego, uipereis quem tu bonus oblitum uenenis,
<prud. peristeph. 13.58> criminibus uariis tinctum miseratus abluisti
<prud. peristeph. 13.59> iamque tuum fieri mandas, fio Cyprianus alter
<prud. peristeph. 13.60> et nouus ex ueteri nec iam reus aut nocens, ut ante.
<prud. peristeph. 13.61> Si luteum facili charismate pectus expiasti,
<prud. peristeph. 13.62> uise libens tenebris ergastula caeca dissipatis,
<prud. peristeph. 13.63> eripe corporeo de carcere uinculisque mundi
<prud. peristeph. 13.64> hanc animam, liceat fuso tibi sanguine inmolari,
<prud. peristeph. 13.65> ne qua ferum reprimat clementia iudicem, tyranni
<prud. peristeph. 13.66> neu sciat inuidia mitescere, gloriam negare.
<prud. peristeph. 13.67> Da quoque, ne quis iners sit de grege, quem tuum regebam,
<prud. peristeph. 13.68> ne cadat inpatiens poenae titubetue quis tuorum,
<prud. peristeph. 13.69> incolumem ut numerum reddam tibi debitumque soluam'
<prud. peristeph. 13.70> Vocibus his dominum permouerat, influebat inde
<prud. peristeph. 13.71> spiritus in populum Carthaginis, auctor acrioris
<prud. peristeph. 13.72> ingenii stimulis ut pectora subditis calerent
<prud. peristeph. 13.73> ad decus egregium discrimine sanguinis petendum,
<prud. peristeph. 13.74> non trepidare docens nec cedere nec dolore uinci,
<prud. peristeph. 13.75> laudis amore rapi, Christum sapere et fidem tueri.
<prud. peristeph. 13.76> Fama refert foueam campi in medio patere iussam,
<prud. peristeph. 13.77> calce uaporifera summos prope margines refertam;
<prud. peristeph. 13.78> saxa recocta uomunt ignem niueusque puluis ardet,
<prud. peristeph. 13.79> urere tacta potens et mortifer ex odore flatus.
<prud. peristeph. 13.80> Adpositam memorant aram fouea stetisse summa
<prud. peristeph. 13.81> lege sub hac: salis aut micam iecur aut suis litarent
<prud. peristeph. 13.82> christicolae aut mediae sponte inruerent in ima fossae.
<prud. peristeph. 13.83> Prosiluere alacres cursu rapido simul trecenti,
<prud. peristeph. 13.84> gurgite puluereo mersos liquor aridus uorauit
<prud. peristeph. 13.85> praecipitemque globum fundo tenus inplicauit imo.
<prud. peristeph. 13.86> Corpora candor habet, candor uehit ad superna mentes,
<prud. peristeph. 13.87> 'candida massa' dehinc dici meruit per omne saeclum.
<prud. peristeph. 13.88> Laetior interea iam Thascius ob diem suorum
<prud. peristeph. 13.89> sistitur indomiti proconsulis eminus furori.
<prud. peristeph. 13.90> Edere iussus erat, quid uiueret: 'unicultor', inquit,
<prud. peristeph. 13.91> 'trado salutiferi mysteria consecrata Christi.'
<prud. peristeph. 13.92> Ille sub haec: 'satis est iam criminis, ipse confitetur
<prud. peristeph. 13.93> Thascius, ipse Iouis fulmen negat, expedite ferrum,
<prud. peristeph. 13.94> carnifices, gladio poenam luat hostis idolorum.'
<prud. peristeph. 13.95> Ille deo meritas grates agit et canit triumfans.
<prud. peristeph. 13.96> Fleuit abire uirum maesta Africa, quo docente facta est
<prud. peristeph. 13.97> cultior, eloquio cuius sibi docta gloriatur:
<prud. peristeph. 13.98> mox tumulum lacrimans struxit cineresque consecrauit.
<prud. peristeph. 13.99> Desine flere bonum tantum, tenet ille regna caeli
<prud. peristeph. 13.100> nec minus inuolitat terris nec ab hoc recedit orbe:
<prud. peristeph. 13.101> disserit, eloquitur, tractat, docet, instruit, profetat.
<prud. peristeph. 13.102> Nec Libyae populos tantum regit, exit usque in ortum
<prud. peristeph. 13.103> solis et usque obitum, Gallos fouet, inbuit Britannos,
<prud. peristeph. 13.104> praesidet Hesperiae, Christum serit ultimis Hiberis,
<prud. peristeph. 13.105> denique doctor humi est, idem quoque martyr in supernis,
<prud. peristeph. 13.106> instruit hic homines, illinc pia dona dat patronus.
<prud. peristeph. 14.1> Agnes sepulcrum est Romulea in domo,
<prud. peristeph. 14.2> fortis puellae, martyris inclytae.
<prud. peristeph. 14.3> Conspectu in ipso condita turrium
<prud. peristeph. 14.4> seruat salutem uirgo Quiritium
<prud. peristeph. 14.5> nec non et ipsos protegit aduenas
<prud. peristeph. 14.6> puro ac fideli pectore supplices.
<prud. peristeph. 14.7> Duplex corona est praestita martyri:
<prud. peristeph. 14.8> intactum ab omni crimine uirginal,
<prud. peristeph. 14.9> mortis deinde gloria liberae.
<prud. peristeph. 14.10> Aiunt iugali uix habilem toro
<prud. peristeph. 14.11> primis in annis forte puellulam
<prud. peristeph. 14.12> Christo calentem fortiter inpiis
<prud. peristeph. 14.13> iussis renisam, quo minus idolis
<prud. peristeph. 14.14> addicta sacram desereret fidem.
<prud. peristeph. 14.15> Temptata multis nam prius artibus,
<prud. peristeph. 14.16> nunc ore blandi iudicis inlice,
<prud. peristeph. 14.17> nunc saeuientis carnificis minis
<prud. peristeph. 14.18> stabat feroci robure pertinax
<prud. peristeph. 14.19> corpusque duris excruciatibus
<prud. peristeph. 14.20> ultro offerebat non renuens mori.
<prud. peristeph. 14.21> Tum trux tyrannus: `si facile est', ait,
<prud. peristeph. 14.22> `poenam subactis ferre doloribus
<prud. peristeph. 14.23> et uita uilis spernitur, at pudor
<prud. peristeph. 14.24> carus dicatae uirginitatis est.
<prud. peristeph. 14.25> Hanc in lupanar trudere publicum
<prud. peristeph. 14.26> certum est, ad aram ni caput applicat
<prud. peristeph. 14.27> ac de Minerua iam ueniam rogat,
<prud. peristeph. 14.28> quam uirgo pergit temnere uirginem:
<prud. peristeph. 14.29> omnis iuuentus inruet et nouum
<prud. peristeph. 14.30> ludibriorum mancipium petet.'
<prud. peristeph. 14.31> `Haud', inquit Agnes, `inmemor est ita
<prud. peristeph. 14.32> Christus suorum, perdat ut aureum
<prud. peristeph. 14.33> nobis pudorem, nos quoque deserat;
<prud. peristeph. 14.34> praesto est pudicis nec patitur sacrae
<prud. peristeph. 14.35> integritatis munera pollui.
<prud. peristeph. 14.36> Ferrum inpiabis sanguine, si uoles,
<prud. peristeph. 14.37> non inquinabis membra libidine.'
<prud. peristeph. 14.38> Sic elocutam publicitus iubet
<prud. peristeph. 14.39> flexu in plateae sistere uirginem.
<prud. peristeph. 14.40> Stantem refugit maesta frequentia,
<prud. peristeph. 14.41> auersa uultus, ne petulantius
<prud. peristeph. 14.42> quisquam uerendum conspiceret locum.
<prud. peristeph. 14.43> Intendit unus forte procaciter
<prud. peristeph. 14.44> os in puellam nec trepidat sacram
<prud. peristeph. 14.45> spectare formam lumine lubrico.
<prud. peristeph. 14.46> En ales ignis fulminis in modum
<prud. peristeph. 14.47> uibratur ardens atque oculos ferit,
<prud. peristeph. 14.48> caecus corusco lumine corruit
<prud. peristeph. 14.49> atque in plateae puluere palpitat.
<prud. peristeph. 14.50> Tollunt sodales seminecem solo
<prud. peristeph. 14.51> uerbisque deflent exequialibus.
<prud. peristeph. 14.52> Ibat triumfans uirgo deum patrem
<prud. peristeph. 14.53> Christumque sacro carmine concinens,
<prud. peristeph. 14.54> quod sub profani labe periculi
<prud. peristeph. 14.55> castum lupanar nec uiolabile
<prud. peristeph. 14.56> experta uictrix uirginitas foret.
<prud. peristeph. 14.57> Sunt, qui rogatam rettulerint preces
<prud. peristeph. 14.58> fudisse Christo, redderet ut reo
<prud. peristeph. 14.59> lucem iacenti: tunc iuueni halitum
<prud. peristeph. 14.60> uitae innouatum uisibus integris.
<prud. peristeph. 14.61> Primum sed Agnes hunc habuit gradum
<prud. peristeph. 14.62> caelestis aulae, mox alius datur
<prud. peristeph. 14.63> ascensus; iram nam furor incitat
<prud. peristeph. 14.64> hostis cruenti: `uincor', ait gemens,
<prud. peristeph. 14.65> `i, stringe ferrum, miles, et exere
<prud. peristeph. 14.66> praecepta summi regis principis!'
<prud. peristeph. 14.67> Vt uidit Agnes stare trucem uirum
<prud. peristeph. 14.68> mucrone nudo, laetior haec ait:
<prud. peristeph. 14.69> `exulto, talis quod potius uenit,
<prud. peristeph. 14.70> uaesanus, atrox, turbidus, armiger,
<prud. peristeph. 14.71> quam si ueniret languidus ac tener
<prud. peristeph. 14.72> mollisque efybus tinctus aromate,
<prud. peristeph. 14.73> qui me pudoris funere perderet.
<prud. peristeph. 14.74> Hic, hic amator iam, fateor, placet;
<prud. peristeph. 14.75> ibo inruentis gressibus obuiam
<prud. peristeph. 14.76> nec demorabor uota calentia:
<prud. peristeph. 14.77> ferrum in papillas omne recepero
<prud. peristeph. 14.78> pectusque ad imum uim gladii traham.
<prud. peristeph. 14.79> Sic nupta Christo transiliam poli
<prud. peristeph. 14.80> omnes tenebras aethere celsior.
<prud. peristeph. 14.81> Aeterne rector, diuide ianuas
<prud. peristeph. 14.82> caeli obseratas terrigenis prius
<prud. peristeph. 14.83> ae te sequentem, Christe, animam uoca,
<prud. peristeph. 14.84> cum uirginalem, tum patris hostiam!'
<prud. peristeph. 14.85> Sic fata Christum uertice cernuo
<prud. peristeph. 14.86> supplex adorat, uulnus ut inminens
<prud. peristeph. 14.87> ceruix subiret prona paratius.
<prud. peristeph. 14.88> Ast ille tantam spem peragit manu,
<prud. peristeph. 14.89> uno sub ictu nam caput amputat,
<prud. peristeph. 14.90> sensum doloris mors cita praeuenit.
<prud. peristeph. 14.91> Exutus inde spiritus emicat
<prud. peristeph. 14.92> liberque in auras exilit, angeli
<prud. peristeph. 14.93> saepsere euntem tramite candido
<prud. peristeph. 14.94> Miratur orbem sub pedibus situm,
<prud. peristeph. 14.95> spectat tenebras ardua subditas
<prud. peristeph. 14.96> ridetque, solis quod rota circuit,
<prud. peristeph. 14.97> quod mundus omnis uoluit et inplicat,
<prud. peristeph. 14.98> rerum quod atro turbine uiuitur,
<prud. peristeph. 14.99> quod uana saecli mobilitas rapit:
<prud. peristeph. 14.100> reges, tyrannos, imperia et gradus
<prud. peristeph. 14.101> pompasque honorum stulta tumentium,
<prud. peristeph. 14.102> argenti et auri uim rabida siti
<prud. peristeph. 14.103> cunctis petitam per uarium nefas,
<prud. peristeph. 14.104> splendore multo structa habitacula,
<prud. peristeph. 14.105> inlusa pictae uestis inania,
<prud. peristeph. 14.106> iram, timorem, uota, pericula,
<prud. peristeph. 14.107> nune triste longum, nunc breue gaudium,
<prud. peristeph. 14.108> liuoris atri fumificas faces,
<prud. peristeph. 14.109> nigrescit unde spes hominum et decus,
<prud. peristeph. 14.110> et, quod malorum taetrius omnium est,
<prud. peristeph. 14.111> gentilitatis sordida nubila.
<prud. peristeph. 14.112> Haec calcat Agnes ac pede proterit
<prud. peristeph. 14.113> stans et draconis calce premens caput,
<prud. peristeph. 14.114> terrena mundi qui ferus omnia
<prud. peristeph. 14.115> spargit uenenis mergit et inferis,
<prud. peristeph. 14.116> nunc uirginali perdomitus solo
<prud. peristeph. 14.117> cristas cerebri deprimit ignei
<prud. peristeph. 14.118> nee uictus audet tollere uerticem.
<prud. peristeph. 14.119> Cingit coronis interea dens
<prud. peristeph. 14.120> frontem duabus martyris innubae;
<prud. peristeph. 14.121> unam decemplex edita sexies
<prud. peristeph. 14.122> merces perenni lumine conficit,
<prud. peristeph. 14.123> centenus extat fructus in altera.
<prud. peristeph. 14.124> O uirgo felix, o noua gloria,
<prud. peristeph. 14.125> caelestis arcis nobilis incola,
<prud. peristeph. 14.126> intende nostris conluuionibus
<prud. peristeph. 14.127> uultum gemello cum diademate,
<prud. peristeph. 14.128> cui posse soli cunctiparens dedit
<prud. peristeph. 14.129> castum uel ipsum reddere fornicem!
<prud. peristeph. 14.130> Purgabor oris propitiabilis
<prud. peristeph. 14.131> fulgore, nostrum si iecur inpleas.
<prud. peristeph. 14.132> Nil non pudicum est, quod pia uisere
<prud. peristeph. 14.133> dignaris almo uel pede tangere.