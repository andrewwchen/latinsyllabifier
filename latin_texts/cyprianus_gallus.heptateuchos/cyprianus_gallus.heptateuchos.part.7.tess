<cyprianus_gallus. hept. 7.1> Postquam conspicuo Iesus decesserat actu
<cyprianus_gallus. hept. 7.2> reddideratque deus famulum post bella quieti,
<cyprianus_gallus. hept. 7.3> confestim Iudaea tumens sibi poscere regem.
<cyprianus_gallus. hept. 7.4> incipit et dominum, quae sit sententia, poscit,
<cyprianus_gallus. hept. 7.5> ut Chanana manus, quae nondum subdita bello
<cyprianus_gallus. hept. 7.6> aemula pugnaci uersabat corda tumultu,
<cyprianus_gallus. hept. 7.7> suesceret imperiis excusso accedere ferro.
<cyprianus_gallus. hept. 7.8> inditur his ludas, qui fratre cum Simeone
<cyprianus_gallus. hept. 7.9> inlata extinguit confestim pugna Chananos.
<cyprianus_gallus. hept. 7.10> cum quibus admixta sternuntur caede Pherezi:
<cyprianus_gallus. hept. 7.11> milia ferme decem fuso cecidere cruore.
<cyprianus_gallus. hept. 7.12> ipse caput belli, magnorum causa malorum,
<cyprianus_gallus. hept. 7.13> dux fuit et princeps Donibezecus: aberrans
<cyprianus_gallus. hept. 7.14> corripitur meritasque luit pro crimine poenas.
<cyprianus_gallus. hept. 7.15> nam manibus pedibusque simul sine more recisis
<cyprianus_gallus. hept. 7.16> uberibus maeret lacrimis, quos non habet, artus,
<cyprianus_gallus. hept. 7.17> quosue gerit, simili dum perfurit inprobus actu:
<cyprianus_gallus. hept. 7.18> septuaginta prius truncarat corpora regum.
<cyprianus_gallus. hept. 7.19> ergo dedit poenas, quas fecerat, et mala pendens
<cyprianus_gallus. hept. 7.20> congrua decessit Solymis regnumque reliquit.
<cyprianus_gallus. hept. 7.21> ipsa etiam Ieru capitur flammisque perusta
<cyprianus_gallus. hept. 7.22> concidit, ingenti propere conuulsa ruina;
<cyprianus_gallus. hept. 7.23> post Chebrona ruit et Chananaea iuuentus.
<cyprianus_gallus. hept. 7.24> quae iuga celsa tenet surgentis in aethera terrae.
<cyprianus_gallus. hept. 7.25> Dabira post capitur trepido fecunda duello.
<cyprianus_gallus. hept. 7.26> praescia doctiloquae numeros euoluere linguae.
<cyprianus_gallus. hept. 7.27> quoque magis celeri lapsarent moenia casu.
<cyprianus_gallus. hept. 7.28> obtulit, ut thalamis natam coniungeret Ascham
<cyprianus_gallus. hept. 7.29> Chalebus genitor illi. qui fortibus armis
<cyprianus_gallus. hept. 7.30> arduus obliquas uertisset funditus arces.
<cyprianus_gallus. hept. 7.31> ilicet incensus promissae ad coniugis usum
<cyprianus_gallus. hept. 7.32> Gothoniezelus, proles laudata Genezae;
<cyprianus_gallus. hept. 7.33> atque ubi perfectis conpleuit gaudia uotis.
<cyprianus_gallus. hept. 7.34> accipit emeritam grandi cum dote parentis.
<cyprianus_gallus. hept. 7.35> nam praecelsa dedit et collibus ardua curuis
<cyprianus_gallus. hept. 7.36> iugera, et optatos lympharum praestitit usus.
<cyprianus_gallus. hept. 7.37> dimissi properant Phoenicum et moenia nota
<cyprianus_gallus. hept. 7.38> linquentes solas heremi scrutantur harenas.
<cyprianus_gallus. hept. 7.39> deueniunt celeres, ubi concitus explicat alas
<cyprianus_gallus. hept. 7.40> auster et umbrosis obducit sidera nimbis.
<cyprianus_gallus. hept. 7.41> fit domus ambobus, Aradam quam nomine dicunt.
<cyprianus_gallus. hept. 7.42> atque Amalec placitis adscita adiungitur aruis.
<cyprianus_gallus. hept. 7.43> inde petit ludas Sephetam cultore Chanano .
<cyprianus_gallus. hept. 7.44> et domitam tristi conpellat nomine terram,
<cyprianus_gallus. hept. 7.45> esset ut extorris et semper facta seorsa.
<cyprianus_gallus. hept. 7.46> solam non potuit sceptris subiungere Gazam,
<cyprianus_gallus. hept. 7.47> Ascalon atque Accaron, nec fines subdere Azoti.
<cyprianus_gallus. hept. 7.48> ipse deo fidens dominoque adiunctus aeterno
<cyprianus_gallus. hept. 7.49> successus bello faciles capiebat in omni.
<cyprianus_gallus. hept. 7.50> possedit montem, curuam quia subdere uallem
<cyprianus_gallus. hept. 7.51> non ualuit, forti fuerat quae uota Chalebo.
<cyprianus_gallus. hept. 7.52> his actis Iosepa cohors cum uindice Iuda
<cyprianus_gallus. hept. 7.53> Bethelam properant pugnaci excidere ferro.
<cyprianus_gallus. hept. 7.55> Luza prius fuerat, mutauit tempore nomen.
<cyprianus_gallus. hept. 7.55> hic cum terrifico uallassent moenia coetu,
<cyprianus_gallus. hept. 7.56> egressum casu quendam capiuntque rogantque,
<cyprianus_gallus. hept. 7.57> ut doceat urbis aditus, quibus agmine denso
<cyprianus_gallus. hept. 7.58> intrantes ualeant ferratas frangere portas.
<cyprianus_gallus. hept. 7.59> merces prima fuit iuueni deposcere uitam,
<cyprianus_gallus. hept. 7.60> quam meruit patrium gaudens conuellere uallum
<cyprianus_gallus. hept. 7.61> proditor, occulto penetrans sua moenia furto:
<cyprianus_gallus. hept. 7.62> dum redimit sese, cognatam uendidit urbem,
<cyprianus_gallus. hept. 7.63> ac post interitum sociorum ad iugera Cetae
<cyprianus_gallus. hept. 7.64> auolat et patriae de nomine construit aulam.
<cyprianus_gallus. hept. 7.65> at parte ex alia Manasses praedia Bethsae
<cyprianus_gallus. hept. 7.66> non tenuit, Scythicis fuerant quae capta colonis,
<cyprianus_gallus. hept. 7.67> nec Tanacam natasque suas, nec culmina Dorae,
<cyprianus_gallus. hept. 7.68> nec Balaam nec quae sunt iuncta (his) arua Madogi;
<cyprianus_gallus. hept. 7.69> his quoniam suerat Chananus sidere terris.
<cyprianus_gallus. hept. 7.70> qui solus cunctis Iudaea uindice captis
<cyprianus_gallus. hept. 7.71> emeruit medius patrias non perdere sedes,
<cyprianus_gallus. hept. 7.72> commoda perpetui solitus praestare tributi.
<cyprianus_gallus. hept. 7.73> is tantum, quem Midsa fouet, quem cultio Bethsae,
<cyprianus_gallus. hept. 7.74> inmunis nullum uectigal praestitit hosti.
<cyprianus_gallus. hept. 7.75> nec minus intrepidus, dum bellum temnit Amorras,
<cyprianus_gallus. hept. 7.76> exturbat subolem Danis ferroque cohercet,
<cyprianus_gallus. hept. 7.77> turgenti quoniam molitus degere colle
<cyprianus_gallus. hept. 7.78> non dederat faciles ad subdita plana recursus;
<cyprianus_gallus. hept. 7.79> incoluit montem, quo plurima turba ferarum
<cyprianus_gallus. hept. 7.80> pullulat et uario proterret murmure saltus.
<cyprianus_gallus. hept. 7.81> exim fusa manus redeuntem concipit iram
<cyprianus_gallus. hept. 7.82> uulneribusque accensa suis pugnacior exit.
<cyprianus_gallus. hept. 7.83> ac modo uictorem sublato nudat honore
<cyprianus_gallus. hept. 7.84> inpositumque iubet uectigal pendere Amorreum
<cyprianus_gallus. hept. 7.85> magnaque terrarum multatum parte cohercet.
<cyprianus_gallus. hept. 7.86> nam qua plana iacet grauidae telluris Ydomea,
<cyprianus_gallus. hept. 7.87> scrupea quaque tument pendentis saxa Crabinae,
<cyprianus_gallus. hept. 7.88> omnia uictor habet, subiectum seruitus urget.
<cyprianus_gallus. hept. 7.89> haec inter dominus contractas concutit iras.
<cyprianus_gallus. hept. 7.90> et iubet aetheriis famulum descendere regnis,
<cyprianus_gallus. hept. 7.91> qui memor aeterna domini depromeret orsa.
<cyprianus_gallus. hept. 7.92> emicat ille uolans. Clauthmona ex Galgala uisens.
<cyprianus_gallus. hept. 7.93> Bethelam ueniens, in qua Iudaea iuuentus
<cyprianus_gallus. hept. 7.94> dulcia sopitis adsumpserat otia bellis,
<cyprianus_gallus. hept. 7.95> gentiles uenerata deos, profanaque tura
<cyprianus_gallus. hept. 7.96> sculptilibus dederat iam dudum noxia saxis.
<cyprianus_gallus. hept. 7.97> ergo his adgreditur dictis terretque timentes:
<cyprianus_gallus. hept. 7.98> "Inmemor imperii rerumque oblita tuarum
<cyprianus_gallus. hept. 7.99> quo. Iudaea, ruis ? uel quae nunc numina fingis V
<cyprianus_gallus. hept. 7.100> quaeue superstitio est terram praeponere caelo
<cyprianus_gallus. hept. 7.101> fictilibusque deis uesano adsistere cultu?
<cyprianus_gallus. hept. 7.102> quo abiit. profana, deus, qui dura gementem
<cyprianus_gallus. hept. 7.103> Niliacas inter gentes Pharaone tyranno.
<cyprianus_gallus. hept. 7.104> per mare diuiduum, heremi per torrida saxa
<cyprianus_gallus. hept. 7.105> exhibuit tantasque dedit tibi cedere gentes,
<cyprianus_gallus. hept. 7.106> ut uictrix totisque simul perfuncta duellis
<cyprianus_gallus. hept. 7.107> diffiueres, alios ritus et sacra dicares,
<cyprianus_gallus. hept. 7.108> quam quae sidereae dederat tibi regula legis.
<cyprianus_gallus. hept. 7.109> ecce tenes terram, uatibus iurata sacratis
<cyprianus_gallus. hept. 7.110> quae fuit atque datur lectae per saecula plebi.
<cyprianus_gallus. hept. 7.111> testamenta mei non sunt iam cognita uerbi,
<cyprianus_gallus. hept. 7.112> quo mixta populis gentilibus ac male suadis
<cyprianus_gallus. hept. 7.113> exoras mutos, fabrorum pignora, diuos.
<cyprianus_gallus. hept. 7.114> quin potius uestrae fuerat res congrua uitae
<cyprianus_gallus. hept. 7.115> omnia conterere fictosque auertere cultus.
<cyprianus_gallus. hept. 7.116> sed quia nulla meis data est fiducia iussis,
<cyprianus_gallus. hept. 7.117> uictis regna dabo; uos rursum sub iuga mittam,
<cyprianus_gallus. hept. 7.118> ut similes sitis diuis, quos creditis esse."
<cyprianus_gallus. hept. 7.119> quae postquam Iudaea dei mandata recepit,
<cyprianus_gallus. hept. 7.120> uertitur ad gemitus et tristia pectora tundens
<cyprianus_gallus. hept. 7.121> uberibus lacrimis ueniam rogat; nec mora uotis
<cyprianus_gallus. hept. 7.122> ulla fuit, sanctaque dei per templa petentes
<cyprianus_gallus. hept. 7.123> prosequitur pietas, quae maestis laeta resignat.
<cyprianus_gallus. hept. 7.124> dispersus igitur populus ad nota recursat
<cyprianus_gallus. hept. 7.125> tecta libens locoque dedit plorabile nomen. 
<cyprianus_gallus. hept. 7.126> Rursus corda labant, redeunt ad crimina sueta
<cyprianus_gallus. hept. 7.127> Bachalimque colunt; domino per talia laeso
<cyprianus_gallus. hept. 7.128> sustentant meritas mentita ob numina poenas.
<cyprianus_gallus. hept. 7.129> subduntur dominis, quos uicerat — heu dolor atrox! —
<cyprianus_gallus. hept. 7.130> nec miseris quoquam respondet conscia uirtus.
<cyprianus_gallus. hept. 7.131> lenitur mox ira dei proceresque creantur.
<cyprianus_gallus. hept. 7.132> qui male praecipiti populum rapuere periclo.
<cyprianus_gallus. hept. 7.133> his quoque despectis rabies consueta resurgit,
<cyprianus_gallus. hept. 7.134> nec solos sociant ritus: consortia miscent
<cyprianus_gallus. hept. 7.135> intonsosque dicant lucos arasque reformant.
<cyprianus_gallus. hept. 7.136> nec tamen inlaesa procedunt facta: premuntur
<cyprianus_gallus. hept. 7.137> seruitio regemque tremunt Achusa Rathomum,
<cyprianus_gallus. hept. 7.138> qui tum iura dabat, geminos qua diuidit amnes
<cyprianus_gallus. hept. 7.139> insula ab Assyrio disiungens limite Persas.
<cyprianus_gallus. hept. 7.140> subiectos cohibens annis redeuntibus octo.
<cyprianus_gallus. hept. 7.141> tandem congemuit merito Iudaea reatu
<cyprianus_gallus. hept. 7.142> ac dominum prostrata rogat; qui fractus amico
<cyprianus_gallus. hept. 7.143> numine restituit trepidis solamina uitae:
<cyprianus_gallus. hept. 7.144> nam missus saluator adest populoque salutem
<cyprianus_gallus. hept. 7.145> exhibet ac maestas deterget pectore curas
<cyprianus_gallus. hept. 7.146> bellator. Ceneza satus, Gothozelus heros.
<cyprianus_gallus. hept. 7.147> Chalebo cum fratre uigens, sed iunior aeuo.
<cyprianus_gallus. hept. 7.148> spiritus hunc domini uirtutis dote cluentem
<cyprianus_gallus. hept. 7.149> extulit et celsa sublimem sede locauit.
<cyprianus_gallus. hept. 7.150> hic ualidus fidusque deo discrimina uictis
<cyprianus_gallus. hept. 7.151> abstulit et regem pauidum seruire coegit.
<cyprianus_gallus. hept. 7.152> talibus in rebus multos Iudaea per annos
<cyprianus_gallus. hept. 7.153> eualuit nullique fuit obnoxia fraudi.
<cyprianus_gallus. hept. 7.154> sed postquam princeps decurso tramite uitae
<cyprianus_gallus. hept. 7.155> decubuit, ritus ueteres plebs laeta reformat;
<cyprianus_gallus. hept. 7.156> tempora mutantur bellumque et seruitus instant,
<cyprianus_gallus. hept. 7.157> concurrunt populi, quos rex Eglonus agebat,
<cyprianus_gallus. hept. 7.158> Ammones Moabique simul fortesque Amalechi,
<cyprianus_gallus. hept. 7.159> Hebraeamque aciem ferrata grandine fundunt,
<cyprianus_gallus. hept. 7.160> ipsaque Phoenicum uictores sceptra reuellunt.
<cyprianus_gallus. hept. 7.161> deduntur proceri, qui mortem euadere quaerunt.
<cyprianus_gallus. hept. 7.162> perpessique decem dominos ac messibus octo.
<cyprianus_gallus. hept. 7.163> his inflexa malis natio, quae fecerat, horret
<cyprianus_gallus. hept. 7.164> deposcitque deum, qui solus crimina donat.
<cyprianus_gallus. hept. 7.165> ilicet adlegitur, qui sceptrum sumat, Aotus:
<cyprianus_gallus. hept. 7.166> hic utraque manu conitens robore dextrae
<cyprianus_gallus. hept. 7.167> degenerem nullo sensit sub pondere laeuam.
<cyprianus_gallus. hept. 7.168> is cum uictori sociorum munera ferret,
<cyprianus_gallus. hept. 7.169> ancipiti gladio furtim sub ueste recinctus
<cyprianus_gallus. hept. 7.170> admissusque, dehinc regem subnixus adorat
<cyprianus_gallus. hept. 7.171> inualidum; nam membra toris uacuata lababant
<cyprianus_gallus. hept. 7.172> in tantum, ut modico posset procumbere culsu.
<cyprianus_gallus. hept. 7.173> adfirmat superesse sibi, quae dicere uellet
<cyprianus_gallus. hept. 7.174> confertamque rogat comitum discedere turbam.
<cyprianus_gallus. hept. 7.175> adnuitur, mediaque sedens dux barbarus aula
<cyprianus_gallus. hept. 7.176> surgit et admotus toto se corpore iungit ;
<cyprianus_gallus. hept. 7.177> ac postquam longe fidorum abscesserat agmen,
<cyprianus_gallus. hept. 7.178> eripit a femine gladium, quem ueste tegebat,
<cyprianus_gallus. hept. 7.179> perque uterum regis capulo tenus abdidit omnem.
<cyprianus_gallus. hept. 7.180> proripit hinc sese ferrumque in uulnere linquit.
<cyprianus_gallus. hept. 7.181> limina concludens proceris postesque superbos.
<cyprianus_gallus. hept. 7.182> at famuli dominum, prodire ad munia suetum,
<cyprianus_gallus. hept. 7.183> mirantur tacita solum consistere cella,
<cyprianus_gallus. hept. 7.184> uentris onus forsam subducta effundere ab aluo
<cyprianus_gallus. hept. 7.185> secretum, sociae dum uitat lumina turbae.
<cyprianus_gallus. hept. 7.186> iamque memor facti socios in bella lacessit
<cyprianus_gallus. hept. 7.187> terribilesque tubae sonitus permiscet Aodus:
<cyprianus_gallus. hept. 7.188> raptim signa mouens Iordanis litora claudit,
<cyprianus_gallus. hept. 7.189> ne quisquam breuibus ualeat transire fluentis.
<cyprianus_gallus. hept. 7.190> cumque decem duro fudisset milia ferro.
<cyprianus_gallus. hept. 7.191> reddidit amissum sociis nomenque decusque.
<cyprianus_gallus. hept. 7.192> exin bella silent, nullum dant proelia motum
<cyprianus_gallus. hept. 7.193> bisque quater denos cessarunt tela per annos.
<cyprianus_gallus. hept. 7.194> post haec Semegras parili uirtute superbus
<cyprianus_gallus. hept. 7.195> Iudaeos rexit populos clarosque reliquit.
<cyprianus_gallus. hept. 7.196> sed dum securis pascuntur gaudia rebus.
<cyprianus_gallus. hept. 7.197> fastidit gens torua deum cassoque precatu
<cyprianus_gallus. hept. 7.198> numinibus miseris. quas uicit. consecrat aras.
<cyprianus_gallus. hept. 7.199> ergo exercentur poenis et crimine digna
<cyprianus_gallus. hept. 7.200> supplicia expendunt. Iabinus regius heros
<cyprianus_gallus. hept. 7.201> Chananaea manu ex Asuris pube coacta,
<cyprianus_gallus. hept. 7.202> Sisara militiae ductore et principe pugnat
<cyprianus_gallus. hept. 7.203> ferratasque acies nongentis curribus implet.
<cyprianus_gallus. hept. 7.204> et licet inmensas fido trahat agmine turmas,
<cyprianus_gallus. hept. 7.205> plus terror quaesitus agit: namque axe uolanti
<cyprianus_gallus. hept. 7.206> quadrupedante putrem sonitu quatit ungula campum.
<cyprianus_gallus. hept. 7.207> uincuntur Solymi passim grassante Chanano
<cyprianus_gallus. hept. 7.208> bisque decem ducunt per tristia quaeque decembres.
<cyprianus_gallus. hept. 7.209> tempore non alio prophetis Debbora regnat.
<cyprianus_gallus. hept. 7.210> cui coniunx Lapidotha fuit, Metibile sedes.
<cyprianus_gallus. hept. 7.211> iura ferens populis adclinis caudice palmae.
<cyprianus_gallus. hept. 7.212> euocat haec procerem Baracum ex urbe Cadessa
<cyprianus_gallus. hept. 7.213> et monitis inbuta dei bis milia quina
<cyprianus_gallus. hept. 7.214> Sisareos mandat cuneos consistere contra.
<cyprianus_gallus. hept. 7.215> ille timet sociamque rogat in bella prophetin.
<cyprianus_gallus. hept. 7.216> nescius ingentis coepti sibi defore palmam.
<cyprianus_gallus. hept. 7.217> si pariter ad castra uocet. cui gloria prima est:
<cyprianus_gallus. hept. 7.218> at mulier solo sexu noua munia sumit
<cyprianus_gallus. hept. 7.219> delectasque mouet per barbara culta cohortes
<cyprianus_gallus. hept. 7.220> Cisonem ad fluuium. ueniens qui gurgite prono
<cyprianus_gallus. hept. 7.221> saxa rotat ripasque tumens euincere gaudet.
<cyprianus_gallus. hept. 7.222> iamque intra iactum teli uenere phalanges.
<cyprianus_gallus. hept. 7.223> cum dominus. cui uirtus inest. qua sidera mutat
<cyprianus_gallus. hept. 7.224> quaque tremunt terrae. qua fulmen nubibus ardet.
<cyprianus_gallus. hept. 7.225> qua monet incertum refugo molimine pontum.
<cyprianus_gallus. hept. 7.226> terrore inmisso Sisaram fugat; is male praeceps
<cyprianus_gallus. hept. 7.227> dimittit currus et deuia quaeque capessens
<cyprianus_gallus. hept. 7.228> casuram medio liquit certamine pubem.
<cyprianus_gallus. hept. 7.229> conpulsusque siti. pedibus nam fugerat hostem.
<cyprianus_gallus. hept. 7.230> pocula Ioelam poscit; mox pellis opertus
<cyprianus_gallus. hept. 7.231> tegmine femineo estinat uiuere dono;
<cyprianus_gallus. hept. 7.232> sed laudem Ioela uolens fastidit inertem
<cyprianus_gallus. hept. 7.233> perrumpitque uiri properans caua tempora palo.
<cyprianus_gallus. hept. 7.234> qui gelido captus leto fluitante cerebro
<cyprianus_gallus. hept. 7.235> exspirat tenuem transfixo uertice uitam.
<cyprianus_gallus. hept. 7.236> tum psallunt proceres simili sermone tonanti:
<cyprianus_gallus. hept. 7.237> "Quisque cluis regno, magnas qui temperas urbes,
<cyprianus_gallus. hept. 7.238> qui satrapes uel sceptra geris a rege secunda,
<cyprianus_gallus. hept. 7.239> procuruus uenerare deum. da digna perenni
<cyprianus_gallus. hept. 7.240> cantica; nam aliud dominus te cogere non uult,
<cyprianus_gallus. hept. 7.241> qui terras, qui saxa quatit, qui flamine pontum
<cyprianus_gallus. hept. 7.242> emouet et tonitru nigrantia nubila sulcat,
<cyprianus_gallus. hept. 7.243> exiguis qui celsa leuat. qui grandia mutat.
<cyprianus_gallus. hept. 7.244> dulcisoni cantate chori. collesque nemusque
<cyprianus_gallus. hept. 7.245> responsent laudesque nouet tinnitibus aether.
<cyprianus_gallus. hept. 7.246> protinus et uestrae concordent murmura uoci.
<cyprianus_gallus. hept. 7.247> respexit dominus, quos liquerat. et male fractis
<cyprianus_gallus. hept. 7.248> reddidit imperium medioque ex hoste recepit."
<cyprianus_gallus. hept. 7.249> Ergo quater denos requies est mira per annos.
<cyprianus_gallus. hept. 7.250> dumque bonis fruitur, iterum redeunte reatu,
<cyprianus_gallus. hept. 7.251> quae fuerant damnata. placent; namque idola laeti
<cyprianus_gallus. hept. 7.252> instituunt nomenque dei numenque relinquunt.
<cyprianus_gallus. hept. 7.253> quos dominus laesus septem disperdidit annis
<cyprianus_gallus. hept. 7.254> ac pauidos regi iussit seruire Madiae.
<cyprianus_gallus. hept. 7.255> non ulli dare se campo, non obuia ferre
<cyprianus_gallus. hept. 7.256> pectora, sed solis gaudent se condere muris: .
<cyprianus_gallus. hept. 7.257> castra modo celsaque metu munimina firmant,
<cyprianus_gallus. hept. 7.258> fornicibusque cauis absconsi sic quoque pallent.
<cyprianus_gallus. hept. 7.259> tum pecus omne capi, tum praedia cuncta cremari
<cyprianus_gallus. hept. 7.260> incipiunt saeptisque nihil nisi poena relinqui.
<cyprianus_gallus. hept. 7.261> ergo inopes famemque simul ferrumque timentes
<cyprianus_gallus. hept. 7.262> ad dominum rediere deum, qui supplice turba
<cyprianus_gallus. hept. 7.263> flectitur ac uatem mittit pia iussa ferentem,
<cyprianus_gallus. hept. 7.264> ut tandem memores rerum bellique recentis
<cyprianus_gallus. hept. 7.265> respiciant dominumque colant, qui numine dextro
<cyprianus_gallus. hept. 7.266> dilectum Pharia populum reuocauit ab urbe,
<cyprianus_gallus. hept. 7.267> ne rursus, uetitis adolent dum altaria flammis.
<cyprianus_gallus. hept. 7.268> non semper faciles incurrant numinis iras.
<cyprianus_gallus. hept. 7.269> nuntius inde dei sub quercu sedit amoena
<cyprianus_gallus. hept. 7.270> et Gedeum, dum farra terit, his uocibus urget:
<cyprianus_gallus. hept. 7.271> "Heia age rumpe moras! dominus te sumere iussit
<cyprianus_gallus. hept. 7.272> sceptra. quibus ualeas populum subducere fraudi."
<cyprianus_gallus. hept. 7.273> ille docet dominum mordacibus undique dictis
<cyprianus_gallus. hept. 7.274> infensum tristes nimium librare ruinas;
<cyprianus_gallus. hept. 7.275> quin etiam populum, nullo iam milite, fessum
<cyprianus_gallus. hept. 7.276> seque parum fortem non posse insistere bello.
<cyprianus_gallus. hept. 7.277> urgetur seruire deo, qui robore celso
<cyprianus_gallus. hept. 7.278> multimodas acies inuicto numine terret.
<cyprianus_gallus. hept. 7.279> adnuit imperiis sanctumque ad prandia poscit;
<cyprianus_gallus. hept. 7.280> aedulus eligitur, solo qui lacte refertus,
<cyprianus_gallus. hept. 7.281> mollior et cunctis, errabat nescius herbae;
<cyprianus_gallus. hept. 7.282> azyma mox niuea de polline facta locantur:
<cyprianus_gallus. hept. 7.283> haec iuuene admonito uicino infundere saxo
<cyprianus_gallus. hept. 7.284> ipse manum tendens summo de uertice uirgae
<cyprianus_gallus. hept. 7.285> contigit atque uirum medio sermone reliquit.
<cyprianus_gallus. hept. 7.286> ergo ubi dispexit Gedeon dominique ministrum
<cyprianus_gallus. hept. 7.287> ante oculos uolitasse suos pia mente reuoluit,
<cyprianus_gallus. hept. 7.288> continuo domino sacratum suscitat altar
<cyprianus_gallus. hept. 7.289> atque loco nomen posuit Pacemque uocauit.
<cyprianus_gallus. hept. 7.290> nocturnis monitus uisis gentilia templa
<cyprianus_gallus. hept. 7.291> subruit et lucos alta ab radice reuellit.
<cyprianus_gallus. hept. 7.292> ac ne profanus genitor contraria ferret
<cyprianus_gallus. hept. 7.293> iurgia. per noctem tacitus male condita uertit,
<cyprianus_gallus. hept. 7.294> constituens iuuenem subuersa ad templa iuuencum.
<cyprianus_gallus. hept. 7.295> quae postquam conperta patent subitaeque ruinae
<cyprianus_gallus. hept. 7.296> flammarunt animos, auctor per moenia facti
<cyprianus_gallus. hept. 7.297> quaeritur et lucos Gedeon strauisse docetur.
<cyprianus_gallus. hept. 7.298> poscitur ut dedat loas pro crimine natum.
<cyprianus_gallus. hept. 7.299> qui renuens diuos memorat sibi uindices esse
<cyprianus_gallus. hept. 7.300> et debere sua, si sint uiuantque, tueri.
<cyprianus_gallus. hept. 7.301> spiritus hic domini Gedeon ad proelia firmat,
<cyprianus_gallus. hept. 7.302> classica iamque sonant, dat cornea. bucina signum.
<cyprianus_gallus. hept. 7.303> oratur dominus, canenti ut uellere lanae
<cyprianus_gallus. hept. 7.304> caelestes fluitent nocturno in tempore rores:
<cyprianus_gallus. hept. 7.305> nec mora, permaduit ac peluem pressa repleuit;
<cyprianus_gallus. hept. 7.306> inde aliud posuit rursus. terramque madentem
<cyprianus_gallus. hept. 7.307> sicca pruinosos nec sensit lana liquores.
<cyprianus_gallus. hept. 7.308> additur his aliud, bis dena ut milia plebis
<cyprianus_gallus. hept. 7.309> atque duo iubeat rursus remeare timentum,
<cyprianus_gallus. hept. 7.310> milibus inque decem certandi ut summa locetur.
<cyprianus_gallus. hept. 7.311> hanc etiam monitus minuit, ne turba coacta
<cyprianus_gallus. hept. 7.312> robore fida suo domini non cerneret arma.
<cyprianus_gallus. hept. 7.313> ut iuuenum princeps aciem deducit ad amnem,
<cyprianus_gallus. hept. 7.314> atque canum ritu fluitantes lambere lymphas
<cyprianus_gallus. hept. 7.315> praecipit, ut socios laetae uirtutis haberet.
<cyprianus_gallus. hept. 7.316> ter centum placuere uiri; nam cetera turba
<cyprianus_gallus. hept. 7.317> palma monstratos non sumpsit languida gustus.
<cyprianus_gallus. hept. 7.318> in sedes reditura suas ceu nescia pugnae.
<cyprianus_gallus. hept. 7.319> hoc fretus cuneo bellum tot milibus infert,
<cyprianus_gallus. hept. 7.320> quot numerare uiri nequeunt, quibus arte magistra
<cyprianus_gallus. hept. 7.321> porrectis mos est digitis concludere summas:.
<cyprianus_gallus. hept. 7.322> hinc acies equitum mixtis peditumque maniplis,
<cyprianus_gallus. hept. 7.323> illinc innumeros torua cum mole camellos.
<cyprianus_gallus. hept. 7.324> at Gedeon properans famulo Pharane sequaci
<cyprianus_gallus. hept. 7.325> hostica castra petit ac nocte obtentus opaca
<cyprianus_gallus. hept. 7.326> degreditur, lustransque situm mentesque animosque,
<cyprianus_gallus. hept. 7.327> audiuit socio narrantem somnia quendam,
<cyprianus_gallus. hept. 7.328> quae male sopitus sensu uigilante notarat.
<cyprianus_gallus. hept. 7.329> namque uidebatur panem sibi uisere uolui,
<cyprianus_gallus. hept. 7.330> hordea quem faciunt quotiens frumenta negantur,
<cyprianus_gallus. hept. 7.331> et uarios glomerare modos per castra, per agmen:
<cyprianus_gallus. hept. 7.332> donec per media uenit munimina ualli
<cyprianus_gallus. hept. 7.333> et penitus regis inuasit pondere sedes.
<cyprianus_gallus. hept. 7.334> haec ostenta uiri cecinerunt sanguinis esse
<cyprianus_gallus. hept. 7.335> augurium finemque ferunt uenisse Madiae.
<cyprianus_gallus. hept. 7.336> hinc postquam dominum iuuenis ueneratus abiuit,
<cyprianus_gallus. hept. 7.337> somnia tum conperta uiris sublimior infit
<cyprianus_gallus. hept. 7.338> soluere, iamque manum trino mox agmine ducit.
<cyprianus_gallus. hept. 7.339> cornea tela tubus manibus et lampadas indit
<cyprianus_gallus. hept. 7.340> exemplumque suis sese iubet esse laborum
<cyprianus_gallus. hept. 7.341> promentesque deo grates primordia pugnae
<cyprianus_gallus. hept. 7.342> edere. ne desit dominus, quo principe uincant.
<cyprianus_gallus. hept. 7.343> iam uigiles prima noctis mutauerat hora,
<cyprianus_gallus. hept. 7.344> cum rapidi incurrunt portis clausasque reuellunt
<cyprianus_gallus. hept. 7.345> serras atque tubus uentosis flatibus implent;
<cyprianus_gallus. hept. 7.346> hydrias inde rotant, magno quae pondere quassae
<cyprianus_gallus. hept. 7.347> dissiliunt. saltusque cient atque aere canoro
<cyprianus_gallus. hept. 7.348> dant sonitus fractasque leuant ad sidera uoces.
<cyprianus_gallus. hept. 7.349> agmina flammarum laeuis protenta coruscant
<cyprianus_gallus. hept. 7.350> et noctem multo radiantes lumine uincunt.
<cyprianus_gallus. hept. 7.351> quo fremitu concussi animi, mens territa cunctis:
<cyprianus_gallus. hept. 7.352> qua data porta, ruunt et territa castra relinquunt.
<cyprianus_gallus. hept. 7.353> mox omnis Iudaea coit sequiturque palantes;
<cyprianus_gallus. hept. 7.354> pars fontes riguos ac raucos occupat amnes.
<cyprianus_gallus. hept. 7.355> ut dispersa metu sitientibus arida uenis
<cyprianus_gallus. hept. 7.356> hostica turba ruens custodum incurrat in arma.
<cyprianus_gallus. hept. 7.357> nec tanti cecidere doli; namque agmine prono
<cyprianus_gallus. hept. 7.358> Madiae proceres ueniunt Orebus et Axes
<cyprianus_gallus. hept. 7.359> inplacidi, ferrumque simul pro gurgite sumunt.
<cyprianus_gallus. hept. 7.360> et licet inuidia uirtutis torserit illos.
<cyprianus_gallus. hept. 7.361> qui procul afuerant communi et laude carebant.
<cyprianus_gallus. hept. 7.362> attamen eloquio Gedeon et supplice fatu
<cyprianus_gallus. hept. 7.363> leniuit, quod bina ducum monumenta tenerent.
<cyprianus_gallus. hept. 7.365> Soccodum post bella dapes dum poscit amice.
<cyprianus_gallus. hept. 7.365> spernitur ob reliquum medii certaminis actum.
<cyprianus_gallus. hept. 7.366> hostilesque etiam dicuntur uiuere reges;
<cyprianus_gallus. hept. 7.367> suspendit plectenda tamen minitansque recedit.
<cyprianus_gallus. hept. 7.368> inde opus inceptum peragit. fugientibus haeret.
<cyprianus_gallus. hept. 7.369> inuenit in Carris metantes castra Sabaeos;
<cyprianus_gallus. hept. 7.370> namque quater denis stipabant milibus agmen
<cyprianus_gallus. hept. 7.371> post cladem, centum ruerant qua milia ferro
<cyprianus_gallus. hept. 7.372> ac bis dena simul: numerus hic bella nouabat.
<cyprianus_gallus. hept. 7.373> sed meritis innexa suis gens concidit omnis.
<cyprianus_gallus. hept. 7.374> Zebeus ductor post funera tanta suorum
<cyprianus_gallus. hept. 7.375> et Salmana fugit; nam mens euicta periclo
<cyprianus_gallus. hept. 7.376> haesit ad extremae ueniens ludibria sortis.
<cyprianus_gallus. hept. 7.377> nam captos pariter Gedeon per singula ducit
<cyprianus_gallus. hept. 7.378> ostentatque uiris. qui dudum murmure duro
<cyprianus_gallus. hept. 7.379> poscentem uictus stolidis risere cachinnis.
<cyprianus_gallus. hept. 7.380> nec mora, per sentes raptantur membra nocentes
<cyprianus_gallus. hept. 7.381> intonsique uirum rorantur sanguine dumi.
<cyprianus_gallus. hept. 7.382> quin et. nequa forent sceleris uestigia tanti.
<cyprianus_gallus. hept. 7.383> urbs ferro subuersa ruit turresque minaces
<cyprianus_gallus. hept. 7.384> conuulsae penitus longam traxere ruinam.
<cyprianus_gallus. hept. 7.385> post reges iubet esse palam, quos undique turba
<cyprianus_gallus. hept. 7.386> mirantis claudit populi; tum dicere iussit,
<cyprianus_gallus. hept. 7.387> quos et quanta uiros strauissent caede superbi.
<cyprianus_gallus. hept. 7.388> qua Iudaea perit. tantos dixere fuisse,
<cyprianus_gallus. hept. 7.389> ut regum natos formarum proderet ardor.
<cyprianus_gallus. hept. 7.390> ille suos fratres germano in pectore uersat,
<cyprianus_gallus. hept. 7.391> caesorum speculans habitus, ceu corpore inhaeret.
<cyprianus_gallus. hept. 7.392> tum sic motus ait: "Testor te, sancte deorum
<cyprianus_gallus. hept. 7.393> omnipotens. et facta tuae sublimia dextrae,
<cyprianus_gallus. hept. 7.394> femineae meritum dare te memorabile laudi."
<cyprianus_gallus. hept. 7.395> Hunc sequitur Tholamus. bis denis qui fuit annis
<cyprianus_gallus. hept. 7.396> atque tribus nulla uexatus peste duelli.
<cyprianus_gallus. hept. 7.397> Iadirus inde uiget Galaditicus atque quiete
<cyprianus_gallus. hept. 7.398> aeque multa potens sceptrum bis denis possidet annis ...
<cyprianus_gallus. hept. 7.399> praediues, genitor deno ter pignore gaudens,
<cyprianus_gallus. hept. 7.400> nobilis. undenis regnum bis possidet annis.
<cyprianus_gallus. hept. 7.401> cuius post obitum raptim noua idola crescunt;
<cyprianus_gallus. hept. 7.402> nam praeter adsuetum daemonis Astaratis aras
<cyprianus_gallus. hept. 7.403> et deos Assyriae uel Sidonis atque Moabi
<cyprianus_gallus. hept. 7.404> nescios ante sibi ritus Iudaea parauit.
<cyprianus_gallus. hept. 7.405> quos propter duris Ammanum pressa duellis
<cyprianus_gallus. hept. 7.406> bis nonas hiemes traxit confecta periclis.
<cyprianus_gallus. hept. 7.407> ex alto tandem recolit tandemque reuoluit
<cyprianus_gallus. hept. 7.408> placandum magis esse deum, qui numine summo
<cyprianus_gallus. hept. 7.409> possit uel longum populi sedare reatum.
<cyprianus_gallus. hept. 7.410> et renouant pia iura dei : nam protinus aras
<cyprianus_gallus. hept. 7.411> proiciunt cunctosque deos et saxea frangunt
<cyprianus_gallus. hept. 7.412> idola, mansuri memores per saecla tonantis.
<cyprianus_gallus. hept. 7.413> 11 uertitur interea distinctis cursibus ordo
<cyprianus_gallus. hept. 7.414> ductor)emque legit populus, qui milite firmo
<cyprianus_gallus. hept. 7.415> uel bello uel pace queat moderarier urbes.
<cyprianus_gallus. hept. 7.416> iephthea placuit quidam Galadite natus,
<cyprianus_gallus. hept. 7.417> cuius nobilitas maculam de matre trahebat,
<cyprianus_gallus. hept. 7.418> quae passim prostrata uiris sub fornice uixit.
<cyprianus_gallus. hept. 7.419> hunc fratres pepulere domo. quia decolor heres,
<cyprianus_gallus. hept. 7.420> patre carens certo, rebus genetricis haerebat.
<cyprianus_gallus. hept. 7.421> quos fugit metuens et colles inter opacos
<cyprianus_gallus. hept. 7.422> inuenit scelerum comites raptoque potitur.
<cyprianus_gallus. hept. 7.423> at parte ex alia Ammonus bella regebat
<cyprianus_gallus. hept. 7.424> Iebuseos urgens Solymos; Iudaea carebat
<cyprianus_gallus. hept. 7.425> namque duce facilesque dabat labefacta triumphos.
<cyprianus_gallus. hept. 7.426> mittuntur iuuenes. qui clarum lephthea bello
<cyprianus_gallus. hept. 7.427> conueniant blandoque uocent in proelia suasu.
<cyprianus_gallus. hept. 7.428> auxilium primum renuit: mox agmina miscet
<cyprianus_gallus. hept. 7.429> arbitriumque tenens Ammones submouet hostes.
<cyprianus_gallus. hept. 7.430> sed prius adloquio restinguere bella paratus
<cyprianus_gallus. hept. 7.431> legatis mandata dedit, qui deinde reuersi
<cyprianus_gallus. hept. 7.432> nil I actum referunt hostemque instare loquuntur.
<cyprianus_gallus. hept. 7.433> sic ubi deposita est optatae gratia pacis,
<cyprianus_gallus. hept. 7.434> in ferrum Iephthea ruit dominumque precatus
<cyprianus_gallus. hept. 7.435> grandia uota uouet. multum dolitura parenti.
<cyprianus_gallus. hept. 7.436> ilicet ut. quisquis primus redeuntem adisset.
<cyprianus_gallus. hept. 7.437> uictima perpetuo fieret condigna tonanti.
<cyprianus_gallus. hept. 7.438> his actis procedit ouans ac milite lecto
<cyprianus_gallus. hept. 7.439> signa mouet hostesque fugat, quos caede cruenta
<cyprianus_gallus. hept. 7.440> conficiens propere bis denas subruit urbes:
<cyprianus_gallus. hept. 7.441> sed dum regreditur, dum laudis nuntius ipse est
<cyprianus_gallus. hept. 7.442> et sequitur longa ueniens uictoria pompa.
<cyprianus_gallus. hept. 7.443> filia, quae patrios seruabat sola labores,
<cyprianus_gallus. hept. 7.444> occurrit blandumque canit cum congrege turba
<cyprianus_gallus. hept. 7.445> et leuis erecta consurgit ad oscula planta:
<cyprianus_gallus. hept. 7.446> quam pater ut uidit, constrictos scindit amictus
<cyprianus_gallus. hept. 7.447> et mala cernentes in fletum concitat orbes.
<cyprianus_gallus. hept. 7.448> "Heu fatis funesta meis uictoria! uotum
<cyprianus_gallus. hept. 7.449> hoc potius hostile fuit ! quo filia curris,
<cyprianus_gallus. hept. 7.450> quo ruis? extremum nobis, quod te adloquor, hoc est.
<cyprianus_gallus. hept. 7.451> nam dum signa mouens dominum munimina posco,
<cyprianus_gallus. hept. 7.452> uictima facta deo sanctas sisteris ad aras."
<cyprianus_gallus. hept. 7.453> at uirgo, secura sui mortisque beatae,
<cyprianus_gallus. hept. 7.454> blandius exultat interque pericula ludit.
<cyprianus_gallus. hept. 7.455> quin etiam exorat. sua sit sententia certa
<cyprianus_gallus. hept. 7.456> neu dubitet haereatque parens. (et parca) precatur
<cyprianus_gallus. hept. 7.457> tempora. quis ualeat lacrimis lugere iuuentam. ,
<cyprianus_gallus. hept. 7.458> adnuitur mensesque duo praestantur ouanti.
<cyprianus_gallus. hept. 7.459> ergo aderat praescripta dies genitorque sacerdos
<cyprianus_gallus. hept. 7.460> uirgineam domino mittebat in aethera mentem.
<cyprianus_gallus. hept. 7.461> haec inter rabies populi concurrit ad arma
<cyprianus_gallus. hept. 7.462> cognatasque acies urget furor. et liuor edax.
<cyprianus_gallus. hept. 7.463> dum carpit pia facta uiri. sese ipse peremit:
<cyprianus_gallus. hept. 7.464> nam triginta duo decumbunt milia ferro
<cyprianus_gallus. hept. 7.465> ex populis, Ephrema. tuis uictorque duello
<cyprianus_gallus. hept. 7.466> ciuiles etiam meruit Iephthea triumphos.
<cyprianus_gallus. hept. 7.467> conmutat Iudaea ducem uiduata priore.
<cyprianus_gallus. hept. 7.468> Israhelita prius Esebon. dux postea dictus.
<cyprianus_gallus. hept. 7.469> accepit patriae lectus moderator habenas.
<cyprianus_gallus. hept. 7.470> multorum genitor: nam quadraginta fuere
<cyprianus_gallus. hept. 7.471> ex iustis thalamis nati. spes tanta nepotum,
<cyprianus_gallus. hept. 7.472> ter denas cohibens uno sub tempore nuptas.
<cyprianus_gallus. hept. 7.473> expletis septem, dum rector iudicat, annis
<cyprianus_gallus. hept. 7.474> occidit et tectus tumulo mundana reliquit.
<cyprianus_gallus. hept. 7.475> insequitur sceptrumque tenet Zabulonius Helon.
<cyprianus_gallus. hept. 7.476> qui geminis rector lustris moderamina liquit.
<cyprianus_gallus. hept. 7.477> subditur huic propere princeps Abalenius Abdon.
<cyprianus_gallus. hept. 7.478> natarum triginta pater; nam mascula proles
<cyprianus_gallus. hept. 7.479> quaterdena fuit, multo cum ditior esset
<cyprianus_gallus. hept. 7.480> supposita de matre parens numeroque nothorum.
<cyprianus_gallus. hept. 7.481> iudicium populi bis quattuor obtinet annis.
<cyprianus_gallus. hept. 7.482> Ac dum sola dei uiguit cultura, perennis
<cyprianus_gallus. hept. 7.483> pax laetis seruata fuit ; namque idola rursus
<cyprianus_gallus. hept. 7.484> adorata uiris bellum mouere cruentum;
<cyprianus_gallus. hept. 7.485> namque omnes dominus bellantum subdidit armis
<cyprianus_gallus. hept. 7.486> et poenas fecit octono expendere lustro.
<cyprianus_gallus. hept. 7.487> illis temporibus iuuenis Manoea uigebat
<cyprianus_gallus. hept. 7.488> et nondum genitor; sterili nam coniuge iuncta
<cyprianus_gallus. hept. 7.489> optabat uotis titulis gaudere natorum.
<cyprianus_gallus. hept. 7.490> huius mulieri dominus super aethera lapsus
<cyprianus_gallus. hept. 7.491> adstitit, insueti promittens munera partus,
<cyprianus_gallus. hept. 7.492> imperitans, natus ne uina et sicera libet,
<cyprianus_gallus. hept. 7.493> neu maculosa sinat patulo decerpere morsu,
<cyprianus_gallus. hept. 7.494> idcirco quoniam cunctis felicior esset
<cyprianus_gallus. hept. 7.495> matribus et numeri damnum pensaret in uno.
<cyprianus_gallus. hept. 7.496> "Nam uirtus generosa fiet. nullique licebit
<cyprianus_gallus. hept. 7.497> inuictum uiolare caput uel laedere ferro.
<cyprianus_gallus. hept. 7.498> adlectus domini fecundo ex uiscere fetae.
<cyprianus_gallus. hept. 7.499> ut populum saluare queat bellumque retundens
<cyprianus_gallus. hept. 7.500> acer in hostiles conuertat damna maniplos. '
<cyprianus_gallus. hept. 7.501> uenit et est confessa uiro; nam flammea dixit
<cyprianus_gallus. hept. 7.502> ora uiri uisumque dei fulgentis honorem,
<cyprianus_gallus. hept. 7.503> quaerentique dei nomen tacuisse tonantem.
<cyprianus_gallus. hept. 7.504> Nazaraeus erit, de te qui gigmtur." inquit.
<cyprianus_gallus. hept. 7.505> adiuuat uxorem uotis Manoea iugatis,
<cyprianus_gallus. hept. 7.506> missus qui fuerit sanctus pia dicta retexat
<cyprianus_gallus. hept. 7.507> accendjatque nouum lumen, quo noscere possit
<cyprianus_gallus. hept. 7.508> quid puero deceat, qui nondum natus ametur.
<cyprianus_gallus. hept. 7.509> ilicet et caelo dimittitur et noua pandens
<cyprianus_gallus. hept. 7.510> adproperat nuptamque uidens in gramine fusam,
<cyprianus_gallus. hept. 7.511> coniuge seposito, confestim conminus adstat.
<cyprianus_gallus. hept. 7.512> haec surgit cursimque uiro. quae uiderat, infit.
<cyprianus_gallus. hept. 7.513> hic sequitur pauitans sanctumque inuisere gaudens,
<cyprianus_gallus. hept. 7.514> et uidet eximio fulgentem lumine uultum.
<cyprianus_gallus. hept. 7.515> adgreditur poscitque uirum, si uera loquatur,
<cyprianus_gallus. hept. 7.516> exponato quae facta uelit. quibus ore sereno
<cyprianus_gallus. hept. 7.517> angelus expromit paribus fas esse teneri
<cyprianus_gallus. hept. 7.518> omnibus, inmundis nec conmodet ora creandus.
<cyprianus_gallus. hept. 7.519> neu uinum siceramue bibat, neu pocula sumat
<cyprianus_gallus. hept. 7.520> ulla, quibus ualeat mentem depellere sensu.
<cyprianus_gallus. hept. 7.521> exultans iuuenis haedum dat sumere sancto,
<cyprianus_gallus. hept. 7.522> mox iussus potius consueta offerre tonanti
<cyprianus_gallus. hept. 7.523> munera. quae suscepta uelit pro munere uitae.
<cyprianus_gallus. hept. 7.524> quaerunt quin etiam domini condiscere nomen.
<cyprianus_gallus. hept. 7.525> scrutari quod nemo potest: mirabile namque est.
<cyprianus_gallus. hept. 7.526> tum iuuenis mandata sibi libamina profert,
<cyprianus_gallus. hept. 7.527> caprigenam prolem sancta ad donaria sistens.
<cyprianus_gallus. hept. 7.528> mox autem flammis ad candida sidera surgens
<cyprianus_gallus. hept. 7.529> aethera pulsabat uertex caelumque tenebat.
<cyprianus_gallus. hept. 7.530> per quem conspicuus scandebat nubila sanctus.
<cyprianus_gallus. hept. 7.531> nec mora, promisso turgescunt uiscera fetu .
<cyprianus_gallus. hept. 7.532> et proles optata datur. quam nomine certo
<cyprianus_gallus. hept. 7.533> Samsonem dixere patres: hoc sedit utrique.
<cyprianus_gallus. hept. 7.534> ac dum prima puer titubans uestigia figit.
<cyprianus_gallus. hept. 7.535> incedit comitante deo; nam spiritus illi
<cyprianus_gallus. hept. 7.536> rector erat, quem terra tremit. cui sidera parent.
<cyprianus_gallus. hept. 7.537> quo fretus per castra fuit Danisque Thalique.
<cyprianus_gallus. hept. 7.538> inde pubescenti uenit iam corpore Thamnam.
<cyprianus_gallus. hept. 7.539> in qua conspicuae capitur candore puellae.
<cyprianus_gallus. hept. 7.540> patribus eloquitur. uxorem postulat ille:
<cyprianus_gallus. hept. 7.541> dissimulant licitumque negant, quia femina non sit
<cyprianus_gallus. hept. 7.542> ex tribubus generata suis. hoc acrius instat
<cyprianus_gallus. hept. 7.543> confirmans iuransque sibi placuisse parentes.
<cyprianus_gallus. hept. 7.544> quos habeat: optatori quaesita iugatur.
<cyprianus_gallus. hept. 7.545> ac dum per uirides laeto cum palmite uites
<cyprianus_gallus. hept. 7.546> incedit tacitumque mouet per singula uultum.
<cyprianus_gallus. hept. 7.547> ecce leo quasi Maxillae per auia regnat:
<cyprianus_gallus. hept. 7.548> rugitu horrisono stimulans se uerbere caudae
<cyprianus_gallus. hept. 7.549> excutiensque toros. patulo uenit obuius ore.
<cyprianus_gallus. hept. 7.550> hunc ille exceptum, neque enim labor, inpete dextra
<cyprianus_gallus. hept. 7.551> disicit et lacero diuisum dissipat artu.
<cyprianus_gallus. hept. 7.552> dotatus tacitae uirtutis munere factum
<cyprianus_gallus. hept. 7.553> occulit atque animo contentus teste laetatur.
<cyprianus_gallus. hept. 7.554> post aliquot redit ipse dies praedamque requirit:
<cyprianus_gallus. hept. 7.555> hic uero. horrendum ac dictu mirabile monstrum,
<cyprianus_gallus. hept. 7.556> mella uidet mediis in faucibus esse leonis
<cyprianus_gallus. hept. 7.557> flauenti permixta fauo. quae protinus aufert
<cyprianus_gallus. hept. 7.558> et gustu temptata suo fidentior offert
<cyprianus_gallus. hept. 7.559> fratribus egregiis iuuenis. iamque esse timori
<cyprianus_gallus. hept. 7.560> coeperat eximio uirtutis nomine multis.
<cyprianus_gallus. hept. 7.561> ter denis igitur pariter comitantibus exit
<cyprianus_gallus. hept. 7.562> praestanti uirtute uiris; tunc quaestio cunctis
<cyprianus_gallus. hept. 7.563> ponitur et plectens ignaros multa iocatur.
<cyprianus_gallus. hept. 7.564> ut uestes niueo confestim stamine textas
<cyprianus_gallus. hept. 7.565> exhibeant. si uera queant non promere fatu.
<cyprianus_gallus. hept. 7.566> incipiens uaria conuoluit uerba figura:
<cyprianus_gallus. hept. 7.567> "Ex mandente uiri communis prodiit esca.
<cyprianus_gallus. hept. 7.568> dulcius atque fauo ualidi de corpore fluxit."
<cyprianus_gallus. hept. 7.569> id cum ueridico nullus depromeret ore
<cyprianus_gallus. hept. 7.570> et septem post poena dies remearet amicis,
<cyprianus_gallus. hept. 7.571> confusi struxere dolos sociumque perosi
<cyprianus_gallus. hept. 7.572> ad ciuem uenere suam. quam diximus ante
<cyprianus_gallus. hept. 7.573> conubio placuisse uiro. rogitantque minaces.
<cyprianus_gallus. hept. 7.574> Samsone ut luso secretum nuntiet: ac ni
<cyprianus_gallus. hept. 7.575> id faciat. flammas testantur uindices esse.
<cyprianus_gallus. hept. 7.576> territa femineo permulcet pectora fletu
<cyprianus_gallus. hept. 7.577> dura uiri: nam clausa tegit. memoransque. parenti
<cyprianus_gallus. hept. 7.578> et matri non dicta suae cur garrula poscat?
<cyprianus_gallus. hept. 7.579> sed quid femineus non tendat cogere fletus ?
<cyprianus_gallus. hept. 7.580> uincitur ac tacitae mentis secreta renudat.
<cyprianus_gallus. hept. 7.581> et docet illa uiros. septena in luce diei
<cyprianus_gallus. hept. 7.582> occiduus dubio pallebat lumine mundus:
<cyprianus_gallus. hept. 7.583> respondent socii: „ Quid melle dulcius. aut quid
<cyprianus_gallus. hept. 7.584> fortius esse potest crines uibrante leone V
<cyprianus_gallus. hept. 7.585> coniugis esse dolos confestim noscitat heros
<cyprianus_gallus. hept. 7.586> et simul: "O iuuenes, non haec sententia uestra est:
<cyprianus_gallus. hept. 7.587> nam nisi me blando lactasset femina suasu,
<cyprianus_gallus. hept. 7.588> cognita non fuerat permixtis quaestio causis.-
<cyprianus_gallus. hept. 7.589> spiritus inde dei iuuenem dimittit in hostes;
<cyprianus_gallus. hept. 7.590> ter denos detruncat ouans et cuncta ruentum
<cyprianus_gallus. hept. 7.591> uictor habet uestesque suis, quas dixerat, offert.
<cyprianus_gallus. hept. 7.592> paulatimque uiro uirtutum semina crescunt;
<cyprianus_gallus. hept. 7.593> nam socer ambiguae ductus cupidine mentis
<cyprianus_gallus. hept. 7.594> denegat uxorem iuueni atque ipse negatam
<cyprianus_gallus. hept. 7.595> conlocat externo. ne post accensus et acer
<cyprianus_gallus. hept. 7.596> restitujat fortasse petat, natuque minorem
<cyprianus_gallus. hept. 7.597> promittit, si forte uelit. "Pro maximus ultor!-
<cyprianus_gallus. hept. 7.598> exclamat toruisque ex oculis inmane minatur
<cyprianus_gallus. hept. 7.599> ulturus que diu multum pro talibus ausis
<cyprianus_gallus. hept. 7.600> actutum excidii. quo saeuiat. inuenit usum;
<cyprianus_gallus. hept. 7.601> ter centum uulpes alacer capit hasque reuinctis
<cyprianus_gallus. hept. 7.602> inter se caudis binasque ex ordine iunctas
<cyprianus_gallus. hept. 7.603> passim perque oleas uinetaque collis amoeni
<cyprianus_gallus. hept. 7.604> mittit agens caudisque ardentes lampadas indit.
<cyprianus_gallus. hept. 7.605> quae uix dimissae campos IJPtipre feraces.
<cyprianus_gallus. hept. 7.606> quocumque adjcelerant incendia lata trahentes.
<cyprianus_gallus. hept. 7.607> ilicet ignis edax uentorum flatibus auctus
<cyprianus_gallus. hept. 7.608> uoluitur: exuperant flammae tractaeque secuntur.
<cyprianus_gallus. hept. 7.609> nec latuere doli. cultorum conflua turba
<cyprianus_gallus. hept. 7.610> tam grauibus mactata malis se congregat atque
<cyprianus_gallus. hept. 7.611> uxorem1 dudum iuuenes ipsumque parentem
<cyprianus_gallus. hept. 7.612> tlammis iniciunt tectaque ussere domorum.
<cyprianus_gallus. hept. 7.613> sic tumulus, quod poena, fuit; quod flamma, sepulchrum.
<cyprianus_gallus. hept. 7.614> illum acuit uindicta grauis. nam multa minatur.
<cyprianus_gallus. hept. 7.615> hostibus atque suis uasta dat strage ruinam.
<cyprianus_gallus. hept. 7.616> interea iuuenes odio ter mille calescunt
<cyprianus_gallus. hept. 7.617> de Iuda tribu, Samsonem ut milite tanto
<cyprianus_gallus. hept. 7.618> interimant unumque petant tot milia ferro.
<cyprianus_gallus. hept. 7.619> sed iuuenis mox arma capit sociosque precatur
<cyprianus_gallus. hept. 7.620> instantes. ut bella sinant pro laude capessi.
<cyprianus_gallus. hept. 7.621> ut uoluit. est facta fides: tum uincula piomunt
<cyprianus_gallus. hept. 7.622> stuppea. quae nouies conectunt bracchia nodis;
<cyprianus_gallus. hept. 7.623> pellitur e saxo. Maxillae aduentat ad oram
<cyprianus_gallus. hept. 7.624> turbaque collecta gaudebat uisere captum.
<cyprianus_gallus. hept. 7.625> dumque auidi intentant dextras fremituque minantur
<cyprianus_gallus. hept. 7.626> horrisono, trahit ille manus et linea rumpit
<cyprianus_gallus. hept. 7.627> uincula, tum curuam — nam quid non ira ministret ? —
<cyprianus_gallus. hept. 7.628> maxillam tardi conixus stringit aselli:
<cyprianus_gallus. hept. 7.629> hac mille (res mira) uiros pulsatque necatque.
<cyprianus_gallus. hept. 7.630> cumque sitis sicco iuuenem pulmone moneret
<cyprianus_gallus. hept. 7.631> auxilium sperare dei, qui semine nullo
<cyprianus_gallus. hept. 7.632> cuncta creat, cui, cum uoluit. res torrida fons ?st..
<cyprianus_gallus. hept. 7.633> qui iussu uel sicca rigat, uel flumina siccat.
<cyprianus_gallus. hept. 7.634> qui uastos inter scopulos heremumque calentem
<cyprianus_gallus. hept. 7.635> inriguos duris laxauit cotibus amnes:
<cyprianus_gallus. hept. 7.636> nec mora, cum leui maxillae in osse patescens
<cyprianus_gallus. hept. 7.637> rima fluit flumenque tremit fugiente meatu.
<cyprianus_gallus. hept. 7.638> oxpletur iuuenis caelesti e gurgite potus.
<cyprianus_gallus. hept. 7.639> mira facit et magna uidet, laudanda meretur,
<cyprianus_gallus. hept. 7.640> cuius imperio bis denis Iudaea pollens
<cyprianus_gallus. hept. 7.641> orbibus enituit. duce hoc et milite fidens.
<cyprianus_gallus. hept. 7.642> inde abiit Gazamque uenit, ubi femina uilis
<cyprianus_gallus. hept. 7.643> iuuenibus calidis uendebat saucia noctes.
<cyprianus_gallus. hept. 7.644> hanc adiit. quae prima fuit mox causa pericli.
<cyprianus_gallus. hept. 7.645> ecce uolat Gazaea manus atque obice duras
<cyprianus_gallus. hept. 7.646> emunit portas et ferrea uincula subdit:
<cyprianus_gallus. hept. 7.647> inclusum retinens ut capto ludere gestit.
<cyprianus_gallus. hept. 7.648> nocte fere media Samsonem somnia linquunt;
<cyprianus_gallus. hept. 7.649> excitus inmane furit: tum limina pulsans
<cyprianus_gallus. hept. 7.650> conuellit geminos stridenti a cardine postes
<cyprianus_gallus. hept. 7.651> succedensque oneri cursim super ardua defert
<cyprianus_gallus. hept. 7.652> eminus oppositi montis iuga. atque periclis
<cyprianus_gallus. hept. 7.653> fortior (binc) Dalilae capitur bellator amore.
<cyprianus_gallus. hept. 7.654> hanc omnes adiere uiri. quos liuor agebat
<cyprianus_gallus. hept. 7.655> inuictum superare uirum, ut iuncta cubili.
<cyprianus_gallus. hept. 7.656> dulcibus inlecebris lenitum mulceat et mox.
<cyprianus_gallus. hept. 7.657> quae uires fomenta nouent. quae semina tantum
<cyprianus_gallus. hept. 7.658> robur alant.: natura fiat tam fortis an arte?
<cyprianus_gallus. hept. 7.659> quae si dicta canat, donandam munere firmant.
<cyprianus_gallus. hept. 7.660> oratus iuuenis: "Si septem uinciar una
<cyprianus_gallus. hept. 7.661> uafer ait neruis. quos nondum deserit umor.
<cyprianus_gallus. hept. 7.662> omne robur perdam cunctisque ignauior exstem."
<cyprianus_gallus. hept. 7.663> instruit illa suos fallentem femina fallens.
<cyprianus_gallus. hept. 7.664> artatur iuuenis neruorum robore duro.
<cyprianus_gallus. hept. 7.665> quos modico adtractu ceu mollia uellera rupit.
<cyprianus_gallus. hept. 7.666> consultusque dehinc restes fert esse timori
<cyprianus_gallus. hept. 7.667> intactos, qui nulla fiant uei-sura soluti.
<cyprianus_gallus. hept. 7.668> infigat illa uirum, cum iam defessa labore
<cyprianus_gallus. hept. 7.669> proflarent tenuem marcentia pectora somnum.
<cyprianus_gallus. hept. 7.670> ut primum sensit nodos. euerberat auras
<cyprianus_gallus. hept. 7.671> et risit similes ceu ducit aranea casses.
<cyprianus_gallus. hept. 7.672> bis uariis elusa modis tamen ausa precari
<cyprianus_gallus. hept. 7.673> rursus adumbrato temptat Samsona rogatu.
<cyprianus_gallus. hept. 7.674> respondit diuersa satis nec uera petenti:
<cyprianus_gallus. hept. 7.675> "Tu crines dissolue meos rursusque retorquens
<cyprianus_gallus. hept. 7.676> texe memor. ulnam plectens non amplius unam;
<cyprianus_gallus. hept. 7.677> sic fiet, ut uirtus pereat spoliata uigore."
<cyprianus_gallus. hept. 7.678> quae fuerant praedicta. facit trepideque reuoluens
<cyprianus_gallus. hept. 7.679> suspensa nectit dextra palisque reflectens
<cyprianus_gallus. hept. 7.680> infigat et captum sociis Dalila resignat:
<cyprianus_gallus. hept. 7.681> exiliens reicit palos crinemque renodat.
<cyprianus_gallus. hept. 7.682> nil totiens periura timet totiensque repulsa
<cyprianus_gallus. hept. 7.683> denuo adiurat lacrimis male sana paratis
<cyprianus_gallus. hept. 7.684> omnemque adsciuit. quo sit facilior, artem.
<cyprianus_gallus. hept. 7.685> nec iam fert fictos mens emollita maerores
<cyprianus_gallus. hept. 7.686> et frau Idem, sed dira sibi patefecit amatae.
<cyprianus_gallus. hept. 7.687> "Nazaraeus ego domini sum, crede, perennis.
<cyprianus_gallus. hept. 7.688> et uirtus in crine mihi est nec lamna capillos
<cyprianus_gallus. hept. 7.689> ferrato mucrone secat: qua si quis adacta
<cyprianus_gallus. hept. 7.690> ceruicem faciat nudato uertice caluam.
<cyprianus_gallus. hept. 7.691> is certus mihi finis erit uirtutis inemptae."
<cyprianus_gallus. hept. 7.692> his dictis manifesta fides: mox munere sumpto
<cyprianus_gallus. hept. 7.693> Samsonem mulier gremio fouet; eximit omnes
<cyprianus_gallus. hept. 7.694> uires atque comas tonsor mercede locatus.
<cyprianus_gallus. hept. 7.695> excutitur Samsona toro. mutatus et idem
<cyprianus_gallus. hept. 7.696> prensatur. unaque deus cum robore linquit.
<cyprianus_gallus. hept. 7.697> confestim gemino uiduatur lumine; namque
<cyprianus_gallus. hept. 7.698> orbibus effossis uacuas liquere lacunas
<cyprianus_gallus. hept. 7.699> et maeret dura constrictus compede crura;
<cyprianus_gallus. hept. 7.700> attamen haut nouit. quam caecus possidet, umbram.
<cyprianus_gallus. hept. 7.701> carcere conclusus molam rotat inpete dextra:
<cyprianus_gallus. hept. 7.702> pondere sic gemino laterum sibi subuenit usus.
<cyprianus_gallus. hept. 7.703> nec mora longa die crinis redeuntis honore
<cyprianus_gallus. hept. 7.704> caesaries rediuiua fuit. quae tempore eodem
<cyprianus_gallus. hept. 7.705> restituit secum pariter roburque decusque.
<cyprianus_gallus. hept. 7.706> ecce die quodam proceres coiere frequentes
<cyprianus_gallus. hept. 7.707> facturi sollemne deo, quem uana colentes
<cyprianus_gallus. hept. 7.708> numen habent. Dagona uocant et nomine pristim.
<cyprianus_gallus. hept. 7.709> hic dum depositi Samsonis clade laetantur
<cyprianus_gallus. hept. 7.710> adstantis longe media testudine templi.
<cyprianus_gallus. hept. 7.711> acciri iussere uirum iam uincere promptum.
<cyprianus_gallus. hept. 7.712> isque mori iussus trahitur risuque solutis
<cyprianus_gallus. hept. 7.713> praebet nequitiae caeco de lumine causas.
<cyprianus_gallus. hept. 7.714> forte domus tota gemina subeunte columna
<cyprianus_gallus. hept. 7.715> pendebat: has inter agens constringit utramque
<cyprianus_gallus. hept. 7.716> amplexuque tenet toto retroque residit.
<cyprianus_gallus. hept. 7.717> ut nisu maiore ruat. dominumque precatus
<cyprianus_gallus. hept. 7.718> ultricem traxit propria cum morte ruinam.
<cyprianus_gallus. hept. 7.719> quo pater orbatus fratresque et pignora cuncta
<cyprianus_gallus. hept. 7.720> conueniunt functumque dolent decorantque sepulchro.
<cyprianus_gallus. hept. 7.721> hunc sequitur Semada ducem. qui fortibus ausis
<cyprianus_gallus. hept. 7.722> sescentos perimit et tempora laeta reducit.
<cyprianus_gallus. hept. 7.723> Haec inter Micia petit pergrande talentum
<cyprianus_gallus. hept. 7.724> argenti matrem. quod sanctum femina fidens
<cyprianus_gallus. hept. 7.725> esse docet uotumque deo. sed tempore certo
<cyprianus_gallus. hept. 7.726> reddendum; mox celsa facit donaria sancto
<cyprianus_gallus. hept. 7.727> et theraphin templumque deo. sinibusque repletis,
<cyprianus_gallus. hept. 7.728> qui minor est natus, domino fert dona sacerdos.
<cyprianus_gallus. hept. 7.729> post ludam Micia legit. sedemque quaerentem
<cyprianus_gallus. hept. 7.730> congesto secum donorum munere nectit
<cyprianus_gallus. hept. 7.731> adsumptusque dei meruit sacraria uotis.
<cyprianus_gallus. hept. 7.732> ecce tribus Dana subito noua regna requirens
<cyprianus_gallus. hept. 7.733> mittit oratores socio de corpore quinque.
<cyprianus_gallus. hept. 7.734> scrutantes, ut cuncta probent, quae portio terrae
<cyprianus_gallus. hept. 7.735> sit melior, qua deinde iuuet conponere sedes.
<cyprianus_gallus. hept. 7.736> hi dum circumeunt saltusque ac deuia lustrant.
<cyprianus_gallus. hept. 7.737> ad ludam ueniunt socio sermone serentes,
<cyprianus_gallus. hept. 7.738> quid faciat, quae sacra nouet? poscentibus ille
<cyprianus_gallus. hept. 7.739> quae postquam exprompsit, conpulsus consulit, alti
<cyprianus_gallus. hept. 7.740> et domini mandata dei ueniamque supernam
<cyprianus_gallus. hept. 7.741> exhibuit, iussosque dehinc discedere laudat.
<cyprianus_gallus. hept. 7.742> haec reduces docuere suos; iamque agmine denso
<cyprianus_gallus. hept. 7.743> sescenti ueniunt. ephudem et sculptile portant
<cyprianus_gallus. hept. 7.744> et theraphin, secumque rogant consistere ludam.
<cyprianus_gallus. hept. 7.745> quem cum Miciag profugum reuocare pararet,
<cyprianus_gallus. hept. 7.746> pellitur; adscitus non uult remeare sacerdos.
<cyprianus_gallus. hept. 7.747> Laisa bello petitur tectisque crematis
<cyprianus_gallus. hept. 7.748> amittit sedes et maestis denegat arces.
<cyprianus_gallus. hept. 7.749> uincentumque manus studio se conlocat illic
<cyprianus_gallus. hept. 7.750> et nomen tribule dedit; nam Dana uocatur.
<cyprianus_gallus. hept. 7.751> Vir quidam Leuita fuit, qui coniuge nulla
<cyprianus_gallus. hept. 7.752> concubitum de serua petit. haec dedita cessit
<cyprianus_gallus. hept. 7.753> dissocians conmune iugum infensaque longe
<cyprianus_gallus. hept. 7.754> auolat et spreti refugit consortia lecti.
<cyprianus_gallus. hept. 7.755> quam cum sollicite uellet reuocare maritus.
<cyprianus_gallus. hept. 7.756> conmunem famulum secum et iumenta ducebat
<cyprianus_gallus. hept. 7.757> ad socerum ueniens natamque ex foedere oscit;
<cyprianus_gallus. hept. 7.758> promittit blandeque fouet sensimque tenendo
<cyprianus_gallus. hept. 7.759> inlicit, ut secum maneat. mox ille residens
<cyprianus_gallus. hept. 7.760> uescitur et placida securus sede quiescit.
