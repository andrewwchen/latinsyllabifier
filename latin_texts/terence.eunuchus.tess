<ter. eun. prologue.1> Si quisquam est qui placere se studeat bonis
<ter. eun. prologue.2> Quam plurimis et minime multos laedere,
<ter. eun. prologue.3> In his poeta hic nomen profitetur suum.
<ter. eun. prologue.4> Tum si quis est qui dictum in se inclementius
<ter. eun. prologue.5> Existimavit esse, sic existimet,
<ter. eun. prologue.6> Responsum non dictum esse, quia laesit prior,
<ter. eun. prologue.7> Qui bene vertendo, et easdem scribendo male, ex
<ter. eun. prologue.8> Graecis bonis Latinas fecit non bonas.
<ter. eun. prologue.9> Idem Menandri Phasma nunc nuper dedit;
<ter. eun. prologue.10> Atque in Thesauro scripsit causamn dicere
<ter. eun. prologue.11> Prius unde petitur aurum quare sit suumn
<ter. eun. prologue.12> Quam ille qui petit unde is sit thesaurus sibi,
<ter. eun. prologue.13> Aut unde in patrium monumentum pervenerit.
<ter. eun. prologue.14> Dehinc ne frustretur ipse se, aut sic cogitet,
<ter. eun. prologue.15> "Defunctus iam sum, nihil est quod dicat mihi;"
<ter. eun. prologue.16> Is ne erret moneo et desinat lacessere.
<ter. eun. prologue.17> Habeo alia multa quae nunc condonabitur;
<ter. eun. prologue.18> Quae proferentur post, si perget laedere
<ter. eun. prologue.19> Ita ut facere instituit. Quam nunc acturi sumus
<ter. eun. prologue.20> Menandri Eunuchum postquam Aediles emerunt,
<ter. eun. prologue.21> Perfecit sibi ut inspiciendi esset copia.
<ter. eun. prologue.22> Magistratus cum ibi adessent occepta est agi.
<ter. eun. prologue.23> Exclamat furem non poetam fabulam
<ter. eun. prologue.24> Dedisse, et nihil dedisse verborum tamen;
<ter. eun. prologue.25> Colacem esse Naevi et Plauti veterem fabulam;
<ter. eun. prologue.26> Parasiti personam inde ablatam et militis.
<ter. eun. prologue.27> Si id est peccatum, peccatum imprudentia est
<ter. eun. prologue.28> Poetae; non qui furtum facere studuerit.
<ter. eun. prologue.29> Id ita esse vos iam iudicare poteritis.
<ter. eun. prologue.30> Colax Menandri est; in ea est parasitus Colax,
<ter. eun. prologue.31> Et miles gloriosus; eas se non negat
<ter. eun. prologue.32> Personas transtulisse in Eunuchum suam
<ter. eun. prologue.33> Ex Graeca; sed eas fabulas factas prius
<ter. eun. prologue.34> Latinas scisse sese id vero pernegat.
<ter. eun. prologue.35> Quod si personis iisdem uti aliis non licet,
<ter. eun. prologue.36> Qui magis licet currentes servos scribere,
<ter. eun. prologue.37> Bonas matronas facere, meretrices malas,
<ter. eun. prologue.38> Parasitum edacem, gloriosum militem,
<ter. eun. prologue.39> Puerum supponi, falli per servum senem,
<ter. eun. prologue.40> Amare, odisse, suspicari? Denique
<ter. eun. prologue.41> Nullum est iam dictum, quod non dictum sit prius.
<ter. eun. prologue.42> Quare aequum est vos cognoscere atque ignoscere
<ter. eun. prologue.43> Quae veteres factitarunt si faciunt novi.
<ter. eun. prologue.44> Date operam, et cum silentio animadvertite,
<ter. eun. prologue.45> Ut pernoscatis quid sibi Eunuchus velit.
<ter. eun. 1.1.1> Quid igitur faciam? non eam? ne nunc quidem
<ter. eun. 1.1.2> Cum arcessor ultro? an potius ita me comparem
<ter. eun. 1.1.3> Non perpeti meretricum contumelias?
<ter. eun. 1.1.4> Exclusit: revocat. Redeam? non, si me obsecret.
<ter. eun. 1.1.5> Si quidem hercle possis, nihil prius neque fortius:
<ter. eun. 1.1.6> Verum si incipies, neque pertendes naviter,
<ter. eun. 1.1.7> Atque ubi pati non poteris, cum nemo expetet,
<ter. eun. 1.1.8> Infecta pace, ultro ad eam venies, indicans
<ter. eun. 1.1.9> Te amare et ferre non posse, actum est: ilicet:
<ter. eun. 1.1.10> Peristi. Eludet, ubi te victum senserit.
<ter. eun. 1.1.11> Proin tu dum est tempus etiam atque etiam cogita,
<ter. eun. 1.1.12> Here, quae res in se neque consilium neque modun
<ter. eun. 1.1.13> Habet ullum eam consilio regere non potes.
<ter. eun. 1.1.14> In amore haec omnia insunt vitia; iniuriae,
<ter. eun. 1.1.15> Suspiciones, inimicitiae, indutiae,
<ter. eun. 1.1.16> Bellum, pax rursum. Incerta haec si tu postules
<ter. eun. 1.1.17> Ratione certa facere, nihilo plus agas
<ter. eun. 1.1.18> Quam si des operam ut cum ratione insanias.
<ter. eun. 1.1.19> Et quod nunc tute tecum iratus cogitas,
<ter. eun. 1.1.20> "Egone illam quae ilium? quae me? quae non? sine modo:
<ter. eun. 1.1.21> Mori me malim: sentiet qui vir siem;"
<ter. eun. 1.1.22> Haec verba una mehercle falsa lacrimula,
<ter. eun. 1.1.23> Quam oculos terendo misere vix vi expresserit,
<ter. eun. 1.1.24> Restinguet: et te ultro accusabit: et dabis
<ter. eun. 1.1.25> Ei ultro supplicium.
<ter. eun. 1.1.26> O indignum facinus! nunc ego et
<ter. eun. 1.1.27> Illam scelestam esse et me miserum sentio;
<ter. eun. 1.1.28> Et taedet; et amore ardeo; et prudens sciens,
<ter. eun. 1.1.29> Vivus vidensque pereo; nec quid agam scio.
<ter. eun. 1.1.30> Quid agas nisi ut te redimas captum quam queas
<ter. eun. 1.1.30> Minimo? si nequeas paululo, at quanti queas:
<ter. eun. 1.1.31> Et ne te afflictes.
<ter. eun. 1.1.32> Itane suades?
<ter. eun. 1.1.33> Si sapis:
<ter. eun. 1.1.34> Neque praeterquam quas ipse amor molestias
<ter. eun. 1.1.35> Habet addas, et illas quas habet recte feras.
<ter. eun. 1.1.36> Sed ecca ipsa egreditur nostri fundi calamitas;
<ter. eun. 1.1.35> Nam quod nos capere oportet haec intercipit.
<ter. eun. 1.2.1> Miseram me! vereor ne illud gravius Phaedria
<ter. eun. 1.2.2> Tulerit, neve aliorsum atque ego feci acceperit,
<ter. eun. 1.2.3> Quod heri intromissus non est.
<ter. eun. 1.2.4> Totus Parmeno
<ter. eun. 1.2.5> Tremo horreoque postquam aspexi hanc.
<ter. eun. 1.2.6> Bono animo es:
<ter. eun. 1.2.5> Accede ad ignem hunc; iam calesces plus satis.
<ter. eun. 1.2.6> Quis hic loquitur? ehem, tune hic eras, mi Phaedria?
<ter. eun. 1.2.7> Quid hic stabas? cur non recta introibas?
<ter. eun. 1.2.8> Caeterum De exclusione verbum nullum. Quid taces?
<ter. eun. 1.2.9> Sane quia vero hae mihi patent semper fores,
<ter. eun. 1.2.10> Aut quia sum apud te primus. Missa istaec face.
<ter. eun. 1.2.11> Quid missa? o Thais, Thais, utinam esset mihi
<ter. eun. 1.2.12> Pars aequa amoris tecum, ac pariter fieret,
<ter. eun. 1.2.13> Ut aut hoc tibi doleret itidem ut mihi dolet,
<ter. eun. 1.2.14> Aut ego istuc abs te factum nihili penderem.
<ter. eun. 1.2.15> Ne crucia te, obsecro, anime mi, mi Phaedria.
<ter. eun. 1.2.16> Non pol quo quemquam plus amem aut plus diligam
<ter. eun. 1.2.17> Eo feci: sed ita erat res; faciundum fuit.
<ter. eun. 1.2.18> Credo ut fit misera prae amore exclusti hunc foras.
<ter. eun. 1.2.19> Sicine ais Parmeno? age: sed huc qua gratia
<ter. eun. 1.2.20> Te arcessi iussi ausculta. Fiat. Dic mihi
<ter. eun. 1.2.21> Hoc primum, potin est hic tacere? Egone? optime.
<ter. eun. 1.2.22> Verum heus tu, hac lege tibi meam astringo fidem:
<ter. eun. 1.2.23> Quae vera audivi taceo et contineo optime;
<ter. eun. 1.2.24> Sin falsum aut vanum aut fictum est, continuo palam est;
<ter. eun. 1.2.25> Plenus rimaraum sum; hac atque illac perfluo.
<ter. eun. 1.2.26> Proin tu, taceri si vis, vera dicito.
<ter. eun. 1.2.27> Samia mihi mater fuit: ea habitabat Rhodi.
<ter. eun. 1.2.28> Potest taceri hoc. Ibi tum matri parvulam
<ter. eun. 1.2.29> Puellam dono quidam mercator dedit
<ter. eun. 1.2.30> Ex Attica hine abreptam. Civemne? Arbitror:
<ter. eun. 1.2.31> Certum non scimus: matris nomen et patris
<ter. eun. 1.2.32> Dicebat ipsa: patriam et signa caetera
<ter. eun. 1.2.33> Neque scibat, neque per aetatem etiam potuerat.
<ter. eun. 1.2.34> Mercator hoc addebat, e praedonibus
<ter. eun. 1.2.35> Unde emerat se audisse abreptam e Sunio.
<ter. eun. 1.2.36> Mater ubi accepit, coepit studiose omnia
<ter. eun. 1.2.37> Docere, educare ita uti si esset filia.
<ter. eun. 1.2.38> Sororem plerique esse credebant meam.
<ter. eun. 1.2.39> Ego cum illo quicum tum uno rem habebam hospite
<ter. eun. 1.2.40> Abii huc; qui mihi reliquit haec quae habeo omnia.
<ter. eun. 1.2.41> Utrumque hoc falsum est: effluet. Qui istuc?> Quia
<ter. eun. 1.2.42> Neque tu uno eras contenta, neque solus dedit;
<ter. eun. 1.2.43> Nam hic quoque bonam magnamque partem ad te attulit.
<ter. eun. 1.2.44> Ita est: sed sine me pervenire quo volo.
<ter. eun. 1.2.45> Interea miles qui me amare occeperat
<ter. eun. 1.2.46> In Cariam est profectus: te interea loci
<ter. eun. 1.2.47> Cognovi: tute scis postilla quam intumum
<ter. eun. 1.2.48> Habeam te, et mea consilia ut tibi credam omnia.
<ter. eun. 1.2.49> Ne hoc quidem tacebit Parmeno. Oh, dubiumne id est?
<ter. eun. 1.2.50> Hoc agite amabo. Mater mea illic mortua est
<ter. eun. 1.2.51> Nuper. Eius frater aliquantum ad rem est avidior.
<ter. eun. 1.2.52> Is hanc ubi forma videt honesta virginem,
<ter. eun. 1.2.53> Et fidibus scire, pretium sperans ilico
<ter. eun. 1.2.54> Producit, vendit. Forte fortuna affuit
<ter. eun. 1.2.55> Hic meus amicus: emit eam dono mihi,
<ter. eun. 1.2.56> Imprudens harum rerum ignarusque omnium.
<ter. eun. 1.2.57> Is venit: postquam sensit me tecum quoque
<ter. eun. 1.2.58> Rem habere, fingit causas ne det sedulo.
<ter. eun. 1.2.59> Ait, si fidem habeat se iri praepositum tibi
<ter. eun. 1.2.60> Apud me, ac non id metuat, ne ubi acceperim
<ter. eun. 1.2.61> Sese relinquam, velle se illam mihi dare;
<ter. eun. 1.2.62> Verum id vereri: sed, ego quantum suspicor,
<ter. eun. 1.2.63> Ad virginem animum adiecit. Etiamne amplius?
<ter. eun. 1.2.64> Nihil; nam quaesivi. Nunc ego eam, mi Phaedria,
<ter. eun. 1.2.65> Multae sunt causae quamobrem cupiam abducere:
<ter. eun. 1.2.66> Primum quod soror est dicta; praeterea ut suis
<ter. eun. 1.2.67> Restituam ac reddam: sola sum: habeo hic neminem
<ter. eun. 1.2.68> Neque amicum, neque cognatum; quamobrem, Phaedria,
<ter. eun. 1.2.69> Cupio aliquos parare amicos beneficio meo.
<ter. eun. 1.2.70> Id amabo adiuta me, quo id fiat facilius.
<ter. eun. 1.2.71> Sine illum priores partes hosce aliquot dies
<ter. eun. 1.2.72> Apud me habere. Nihil respondes? Pessima,
<ter. eun. 1.2.73> Egon quicquam cum istis factis tibi respondeam?
<ter. eun. 1.2.74> Eu noster! laudo: tandem perdoluit: vir es.
<ter. eun. 1.2.75> At ego nescibam quorsum tu ires: "Parvula
<ter. eun. 1.2.76> Hinc est abrepta; eduxit mater pro sua:
<ter. eun. 1.2.77> Soror est dicta: cupio abducere, ut reddam suis."
<ter. eun. 1.2.78> Nempe omnia haec nunc verba huc redeunt denique;
<ter. eun. 1.2.79> Ego excludor; ille recipitur: qua gratia?
<ter. eun. 1.2.80> Nisi ilium plus amas quam me, et istam nunc times
<ter. eun. 1.2.81> Quae advecta est, ne illum talem praeripiat tibi.
<ter. eun. 1.2.82> Ego id timeo? Quid te ergo aliud sollicitat? cedo.
<ter. eun. 1.2.83> Num solus ille dona dat? nuncubi meam
<ter. eun. 1.2.84> Benignitatem sensisti in te claudier?
<ter. eun. 1.2.85> Nonne ubi mihi dixti cupere te ex Aethiopia
<ter. eun. 1.2.86> Ancillulam relictis rebus omnibus
<ter. eun. 1.2.87> Quaesivi? porro eunuchum dixti velle te,
<ter. eun. 1.2.88> Quia solae utuntur his reginae; repperi.
<ter. eun. 1.2.89> Heri minas viginti pro ambobus dedi:
<ter. eun. 1.2.90> Tamen contemptus abs te haec habui in memoria:
<ter. eun. 1.2.91> Ob haec facta abs te spernor. Quid istic Phaedria?
<ter. eun. 1.2.92> Quanquam illam cupio abducere, atque hac re arbitror
<ter. eun. 1.2.93> Id fieri posse maxime, verumtamen,
<ter. eun. 1.2.94> Potius quam te inimicum habeam, faciam ut iusseris.
<ter. eun. 1.2.95> Utinam istuc verbum ex animo ac vere diceres,
<ter. eun. 1.2.96> "Potius quam te inimicum habeam." Si istuc crederem
<ter. eun. 1.2.97> Sincere dici quidvis possem perpeti.
<ter. eun. 1.2.98> Labascit victus uno verbo quam cito!
<ter. eun. 1.2.99> Ego non ex animo misera dico? quam ioco
<ter. eun. 1.2.100> Rem voluisti a me tandem quin perfeceris?
<ter. eun. 1.2.101> Ego impetrare nequeo hoc abs te, biduum
<ter. eun. 1.2.102> Saltem ut concedas solum? Siquidem biduum;
<ter. eun. 1.2.103> Verum ne fiant isti viginti dies.
<ter. eun. 1.2.104> Profecto non plus biduum, aut ---- "Aut" nihil moror.
<ter. eun. 1.2.105> Non fiet: hoc modo sine te exorem. Scilicet
<ter. eun. 1.2.106> Faciendum est quod vis. Merito amo te. Bene facis.
<ter. eun. 1.2.107> Rus ibo: ibi hoc me macerabo biduum.
<ter. eun. 1.2.108> Ita facere certum est: mos gerendus est Thaidi.
<ter. eun. 1.2.109> Tu, Parmeno, huc fac illi adducantur.
<ter. eun. 1.2.110> Maxime. In hoc biduum Thais vale.
<ter. eun. 1.2.111> Mi Phaedria Et tu; numquid vis aliud? Egone quid velim?
<ter. eun. 1.2.112> Cum milite isto praesens absens ut sies;
<ter. eun. 1.2.113> Noctes diesque me ames; me desideres;
<ter. eun. 1.2.114> Me somnies; me expectes; de me cogites;
<ter. eun. 1.2.115> Me speres; me te oblectes; mecum tota sis:
<ter. eun. 1.2.116> Meus fac sis postremo animus, quando ego sum tuus.
<ter. eun. 1.2.117> Me miseram! forsitan hic mihi parvam habeat fidem,
<ter. eun. 1.2.118> Atque ex aliarum ingeniis nunc me iudicet.
<ter. eun. 1.2.119> Ego pol quae mihi sum conscia hoc certo scio,
<ter. eun. 1.2.120> Neque me finxisse falsi quicquam, neque meo
<ter. eun. 1.2.121> Cordi esse quemquam cariorem hoc Phaedria:
<ter. eun. 1.2.122> Et quicquid huius feci causa virginis
<ter. eun. 1.2.123> Feci; nam me eius spero fratrem propemodum
<ter. eun. 1.2.124> Iam repperisse, adolescentem adeo nobilem:
<ter. eun. 1.2.125> Et is hodie venturum ad me constituit domum.
<ter. eun. 1.2.126> Concedam hinc intro atque expectabo dum venit.
<ter. eun. 2.1.1> Fac ita ut iussi deducantur isti. Faciam. At diligenter.
<ter. eun. 2.1.2> Fiet. At mature. Fiet. Satin hoc mandatum est tibi?
<ter. eun. 2.1.3> Ah! Rogitare? quasi difficile sit.
<ter. eun. 2.1.4> Utinam tam aliquid invenire facile possis Phaedria
<ter. eun. 2.1.5> Quam hoc peribit. Ego quoque una pereo, quod mihi est carius:
<ter. eun. 2.1.6> Ne istuc tam iniquo patiare animo.
<ter. eun. 2.1.7> Minime; quin effectum dabo. Sed numquid aliud imperas?
<ter. eun. 2.1.8> Munus nostrum ornato verbis, quod poteris; et istum aemulum,
<ter. eun. 2.1.9> Quod poteris, ab ea pellito.
<ter. eun. 2.1.10> Memini, tametsi nullus moneas. Ego rus ibo, atque ibi manebo.
<ter. eun. 2.1.11> Censeo. Sed heus tu! Quid vis? Censen posse me offirmare
<ter. eun. 2.1.12> Et perpeti ne redeam interea? Tene? non hercle arbitror.
<ter. eun. 2.1.13> Nam aut iam revertere, aut mox noctu te adiget horsum insomnia.
<ter. eun. 2.1.14> Opus faciam ut defatiger usque ingratiis ut dormiam.
<ter. eun. 2.1.15> Vigilabis lassus; hoc plus facies. Ah nihil dicis Parmeno.
<ter. eun. 2.1.16> Eiicienda hercle haec est mollities animi: nimis me indulgeo.
<ter. eun. 2.1.17> Tandem non ego illa caream, si sit opus, vel totum triduum?
<ter. eun. 2.1.18> Hui! Universum triduum? vide quid agas. Stat sententia.
<ter. eun. 2.1.19> Di boni, quid hoc morbi est? adeone homines immutarier
<ter. eun. 2.1.20> Ex amore ut non cognoscas eundem esse? Hoc nemo fuit
<ter. eun. 2.1.21> Minus ineptus magis severus quisquam, nec magis continues.
<ter. eun. 2.1.22> Sed quis hic est qui huc pergit? at at! hic quidem est parasitus Gnatho
<ter. eun. 2.1.23> Militis: ducit secum una virginem dono huic. Papae!
<ter. eun. 2.1.24> Facie honesta: mirum ni ego me turpiter hodie hic dabo
<ter. eun. 2.1.25> Cum meo decrepito hoc eunucho. Haec superat ipsam Thaidem.
<ter. eun. 2.2.1> Di immortales! homini homo quid praestat, stulto intelligens
<ter. eun. 2.2.2> Quid interest! hoc adeo ex hac re venit in mentem mihi.
<ter. eun. 2.2.3> Conveni hodie adveniens quendam mei loci hinc atque ordinis,
<ter. eun. 2.2.4> Hominem haud impurum, itidem patria qui abligurierat bona.
<ter. eun. 2.2.5> Video sentum, squalidum, aegrum, pannis annisque obsitum.
<ter. eun. 2.2.6> "Quid istuc," inquam, "ornati est?" "Quoniam miser quod habui perdidi. Hem,
<ter. eun. 2.2.7> Quo redactus sum! omnes noti me atque amici deserunt."
<ter. eun. 2.2.8> Hic ego ilium contempsi prae me. "Quid homo," inquam, "ignavissime?
<ter. eun. 2.2.9> Itan parasti te, ut spes nulla reliqua in te sit tibi?
<ter. eun. 2.2.10> Simul consilium cum re amisti? viden me ex eodem ortum loco,
<ter. eun. 2.2.11> Qui color, nitor, vestitus, quae habitudo est corporis?
<ter. eun. 2.2.12> Omnia habeo, neque quicquam habeo. Nihil cum est nihil defit tamen."
<ter. eun. 2.2.13> "At ego infelix neque ridiculus esse neque plagas pati
<ter. eun. 2.2.14> Possum." "Quid? tu his rebus credis fieri? tota erras via.
<ter. eun. 2.2.15> Olim isti fuit generi quondam quaestus apud saeclum prius.
<ter. eun. 2.2.16> Hoc novum est aucupium: ego adeo hanc primus inveni viam.
<ter. eun. 2.2.17> Est genus hominum, qui esse primos se omnium rerum volunt,
<ter. eun. 2.2.18> Nec sunt: hos consector. Hisce ego non paro me ut rideant;
<ter. eun. 2.2.19> Sed his ultro arrideo, et eorum ingenia admiror simul.
<ter. eun. 2.2.20> Quicquid dicunt laudo: id rursum si negant, laudo id quoque.
<ter. eun. 2.2.21> Negat quis? nego: ait? aio. Postremo imperavi egomet mihi
<ter. eun. 2.2.22> Omnia assentari. Is quaestus nunc est multo uberrimus."
<ter. eun. 2.2.23> Scitum hercle hominem! hic homines prorsum ex stultis insanos facit.
<ter. eun. 2.2.24> Dum haec loquimur interea loci ad macellum ubi advenimus,
<ter. eun. 2.2.25> Concurrunt laeti mihi obviam cupediarii omnes,
<ter. eun. 2.2.26> Cetarii, lanii, coqui, fartores, piscatores;
<ter. eun. 2.2.27> Quibus et re salva et perdita profueram, et prosum saepe.
<ter. eun. 2.2.28> Salutant; ad coenam vocant; adventum gratulantur.
<ter. eun. 2.2.29> Ille ubi miser famelicus videt me esse in tanto honore,
<ter. eun. 2.2.30> Et tam facile victum quaerere, ibi homo coepit me obsecrare
<ter. eun. 2.2.31> Ut sibi liceret discere id de me: sectari iussi;
<ter. eun. 2.2.32> Si potis est, tanquam philosophorum habent disciplina ex ipsis
<ter. eun. 2.2.33> Vocabula, parasiti item ut Gnathonici vocentur.
<ter. eun. 2.2.34> Viden otium et cibus quid faciat alienus? Sed ego cesso
<ter. eun. 2.2.35> Ad Thaidem hanc deducere, et rogitare ad coenam ut veniat?
<ter. eun. 2.2.36> Sed Parmenonem ante ostium Thaidis tristem video,
<ter. eun. 2.2.37> Rivalis servum. Salva res est: nimirum homines frigent.
<ter. eun. 2.2.38> Nebulonem hunc certum est ludere. Hice hoc munere arbitrantur
<ter. eun. 2.2.39> Suam Thaidem esse. Plurima salute Parmenonem
<ter. eun. 2.2.40> Summum suum impertit Gnatho. Quid agitur? Statur.
<ter. eun. 2.2.41> Video. Numquidnam quod nolis vides? Te.
<ter. eun. 2.2.42> Credo; at numquid aliud? Quidum? Quia tristis es.
<ter. eun. 2.2.43> Nihil equidem. Ne sis: sed quid videtur Hoc tibi mancipium?
<ter. eun. 2.2.45> Non malum hercle. Uro hominem. Ut falsus animi est!
<ter. eun. 2.2.46> Quam hoc munus gratum Thaidi arbitrare esse? Hoc nunc dicis,
<ter. eun. 2.2.47> Eiectos hinc nos: omnium rerum, heus, vicissitudo est.
<ter. eun. 2.2.48> Sex ego te totos Parmeno hos menses quietum reddam,
<ter. eun. 2.2.49> Ne sursum deorsum cursites, neve usque ad lucem vigiles.
<ter. eun. 2.2.50> Ecquid beo te? Men? papae! Sic soleo amicos.
<ter. eun. 2.2.51> Laudo. Detineo te fortasse: tu profectus alio fueras.
<ter. eun. 2.2.52> Nusquam. Tum tu igitur paululum da mihi operae: fac ut admittar
<ter. eun. 2.2.53> Ad illam. Age modo; nunc tibi patent fores hae, quia istam ducis.
<ter. eun. 2.2.54> Numquam evocari hinc vis foras? Sine biduum hoc praetereat:
<ter. eun. 2.2.55> Qui mihi nunc uno digitulo fores aperis fortunatus
<ter. eun. 2.2.56> Nae tu istas faxo calcibus saepe insultabis frustra.
<ter. eun. 2.2.57> Etiam nunc hic stas Parmeno? eho numnam hic relictus custos,
<ter. eun. 2.2.58> Ne quis forte internuntius clam a milite ad istam curset?
<ter. eun. 2.2.59> Facete dictum: mira vero militi quae placeant.
<ter. eun. 2.2.60> Sed video herilem filium minorem huc advenire.
<ter. eun. 2.2.61> Miror quid ex Piraeeo abierit; nam ibi custos publice est nunc.
<ter. eun. 2.2.62> Non temere est; et properans venit: nescio quid circumspectat.
<ter. eun. 2.3.1> Occidi.
<ter. eun. 2.3.2> Neque virgo est usquam; neque ego, qui illam e conspectu amisi meo.
<ter. eun. 2.3.3> Ubi quaeram? Ubi investigem? Quem perconter? Quam insistam viam?
<ter. eun. 2.3.4> Incertus sum: una haec spes est; ubi ubi est, diu celari non potest.
<ter. eun. 2.3.5> O faciem pulchramn! deleo omnes dehinc ex animo mulieros.
<ter. eun. 2.3.6> Taedet quotidianarum harum formarum.
<ter. eun. 2.3.7> Ecce autem alterum! Nescio quid de more loquitur. O infortunatum senem!
<ter. eun. 2.3.8> Hic vero est qui si occeperit lucidum iocumque dices
<ter. eun. 2.3.9> Illum alterum fuisse praeut quae dabit huius rabies.
<ter. eun. 2.3.10> Ut illum Di Deaeque senium perdant qui me hodie remoratus est,
<ter. eun. 2.3.11> Meque adeo qui restiterim; tum autem qui illum floccifecerim.
<ter. eun. 2.3.12> Sed eccum Parmenonem: salve. Quid tu es tristis? quidve es alacris?
<ter. eun. 2.3.13> Unde is? Egone? nescio hercle, neque unde eam, neque quorsumn eam:
<ter. eun. 2.3.14> Ita prorsum oblitus sum mei. Qui quaeso?> Amo. Hem!
<ter. eun. 2.3.15> Nunc Parmeno te ostendes qui vir sies.
<ter. eun. 2.3.16> Scis te mihi saepe pollicitum esse; "Chaerea aliquid inveni
<ter. eun. 2.3.17> Modo quod ames: in ea re utilitatem ego faciam ut cognoscas meam;"
<ter. eun. 2.3.18> Cum in cellulam ad te patris penum omnem congerebam clanculum.
<ter. eun. 2.3.19> Age, inepte. Hoc hercle factum est: fac sis nunc promissa appareant;
<ter. eun. 2.3.20> Sive adeo digna res est ubi tu nervos intendas tuos.
<ter. eun. 2.3.21> Haud similis virgo est virginum nostrarum quas matres student
<ter. eun. 2.3.22> Demissis humeris esse, vincto pectore, ut gracilae sient.
<ter. eun. 2.3.23> Si qua est habitior paulo, pugilem esse aiunt, deducunt cibum.
<ter. eun. 2.3.24> Tametsi bona est natura, reddunt curatura iunceas:
<ter. eun. 2.3.25> Itaque ergo amantur. Quid tua istaec? Nova figura oris.Papae!
<ter. eun. 2.3.26> Color verus, corpus solidum et succi plenum. Anni? Anni? sedecim. 
<ter. eun. 2.3.27> Flos ipse. Hanc tu mihi vel vi vel clam vel precario
<ter. eun. 2.3.28> Fac tradas: mea nihil refert, dum potiar modo.
<ter. eun. 2.3.29> Quid? virgo cuia est? Nescio hercle. Unde est?
<ter. eun. 2.3.30> Tantundem. Ubi habitat? Ne id quidem.
<ter. eun. 2.3.31> Ubi vidisti? In via. Qua ratione amisti?
<ter. eun. 2.3.32> Id equidem adveniens mecum stomachabar modo;
<ter. eun. 2.3.33> Nec quenquam esse ego hominem arbitror cui magis bonae
<ter. eun. 2.3.34> Felicitates omnes adversae sient. Quid hoc est sceleris?
<ter. eun. 2.3.35> Perii. Quid factum est? Rogas?
<ter. eun. 2.3.36> Patris cognatum atque aequalem Archidemidem, Novistin?
<ter. eun. 2.3.37> Quidni?Is dum sequor hanc fit mihi obviam.
<ter. eun. 2.3.38> Incommode hercle. Immo enimvero infeliciter;
<ter. eun. 2.3.39> Nam incommoda alia sunt cicenda, Parmeno.
<ter. eun. 2.3.40> Illum liquet mihi deierare his mensibus. Sex septem prorsum non vidisse proximis,
<ter. eun. 2.3.41> Nisi nunc cum minime vellem minimeque opus fuit.
<ter. eun. 2.3.42> Eho nonne hoc monstri simile est? quid ais? Maxime.
<ter. eun. 2.3.43> Continuo accurrit ad me quam longe quidem,
<ter. eun. 2.3.44> Incurvus, tremulus, labiis demissis, gemens.
<ter. eun. 2.3.45> "Heus! heus! tibi dico Chaerea," inquit. Restiti.
<ter. eun. 2.3.46> "Scin quid ego te volebam?" "Dic." "Cras est mihi
<ter. eun. 2.3.47> Iudicium." "Quid tum?" "Ut diligenter nunties
<ter. eun. 2.3.48> Patri, advocatus mane mihi esse ut meminerit."
<ter. eun. 2.3.49> Dum haec dicit, abiit hora. Rogo numquid velit?
<ter. eun. 2.3.50> "Recte," inquit. Abeo. Cum huc respicio ad virginem,
<ter. eun. 2.3.51> Illa sese interea commodum huc adverterat
<ter. eun. 2.3.52> In hanc nostram plateam. Mirum ni hanc dicit modo
<ter. eun. 2.3.53> Huic quae data est dono. Huc cum advenio nulla erat.
<ter. eun. 2.3.54> Comites secuti scilicet sunt virginem.
<ter. eun. 2.3.55> Verum: parasitus cum ancilla. Ipsa est: ilicet:
<ter. eun. 2.3.56> Desine: iam conclamatum est. Alias res agis.
<ter. eun. 2.3.57> Istuc ago quidem. Nostin quae sit? die mihi:
<ter. eun. 2.3.58> Aut vidistin? Vidi; novi; scio quo abducta sit.
<ter. eun. 2.3.59> Eho Parmeno mi nostin? Novi. Et scis ubi siet?
<ter. eun. 2.3.60> Huc deducta est ad meretricem Thaidem: ei dono data est.
<ter. eun. 2.3.61> Quis is est tam potens cum tanto munere hoc?
<ter. eun. 2.3.62> Miles Thraso, Phaedriae rivalis. Duras fratris partes praedicas.
<ter. eun. 2.3.63> Immo enim si scias quod donum huic dono contra comparet,
<ter. eun. 2.3.64> Tum id magis dicas. Quodnam quaeso hercle? Eunuchum. Illumne obsecro
<ter. eun. 2.3.65> Inhonestum hominem quem mercatus est heri, senem, mulierem?
<ter. eun. 2.3.66> Istune ipsum. Homo quatietur certe cum dono foras.
<ter. eun. 2.3.67> Sed istam Thaidem non scivi nobis vicinam. Haud diu est.
<ter. eun. 2.3.68> Perii! numquamne etiam me illam vidisse? ehodum dic mihi;
<ter. eun. 2.3.69> Estne ut fertur forma? Sane. At nihil ad nostram hanc. Alia res.
<ter. eun. 2.3.70> Obsecro hercle Parmeno fac ut potiar. Faciam sedulo ac
<ter. eun. 2.3.71> Dabo operam; adiuvabo: numquid me aliud vis? Quo nunc is? Domum,
<ter. eun. 2.3.72> Ut mancipia haec, ita ut iussit frater, ducam ad Thaidem.
<ter. eun. 2.3.73> O fortunatum istum eunuchum qui quidem in hanc detur domum!
<ter. eun. 2.3.74> Quid ita? Rogitas? Summa forma semper conservam domi
<ter. eun. 2.3.75> Videbit; colloquetur; aderit una in unis aedibus;
<ter. eun. 2.3.76> Cibum nonnumquam capiet cum ea; interdum propter dormiet.
<ter. eun. 2.3.77> Quid si nunc tute fortunatus fias? Qua re Parmeno?
<ter. eun. 2.3.78> Responde. Capias tu illius vestem.Vestem? quid tum postea?
<ter. eun. 2.3.79> Pro illo te ducam. Audio. Te esse ilium dicam. Intelligo.
<ter. eun. 2.3.80> Tu illis fruare commodis quibus tu ilium dicebas modo;
<ter. eun. 2.3.81> Cibum una capias, adsis, tangas, ludas, propter dormias;
<ter. eun. 2.3.82> Quandoquidem illarum neque te quisquam novit, neque scit qui sies.
<ter. eun. 2.3.83> Praeterea forma et aetas ipsa est facile ut pro eunucho probes.
<ter. eun. 2.3.84> Dixti pulchre: numquam vidi melius consilium dari.
<ter. eun. 2.3.85> Age, eamus intro: nunc iam orna me; abduc, duc, quantum otes.
<ter. eun. 2.3.86> Quid agis? iocabar equidem. Garris. Perii: quid ego egi miser?
<ter. eun. 2.3.87> Quo trudis? perculeris iam tu me: tibi equidem dico, mane.
<ter. eun. 2.3.88> Eamus. Pergin? Certum est. Vide ne nimium calidum hoc sit modo.
<ter. eun. 2.3.89> Non est profecto: sine. At enim istaec in me cudetur faba. Ah!
<ter. eun. 2.3.90> Flagitium facimus. An id flagitium est, si in domum meretriciam
<ter. eun. 2.3.91> Deducar; et illis crucibus quae nos nostramque adolescentiam
<ter. eun. 2.3.92> Habent despicatam, et quae nos semper omnibus cruciant modis,
<ter. eun. 2.3.93> Nunc referam gratiam; atque eas itidem fallam ut ab illis fallimur?
<ter. eun. 2.3.94> An potius haec patri aequum est fieri ut a me ludatur dolis:
<ter. eun. 2.3.95> Quod qui rescierint culpent: illud merito factum omnes putent.
<ter. eun. 2.3.96> Quid istic? si certum est facere facias: verum ne post conferas
<ter. eun. 2.3.97> Culpam in me.
<ter. eun. 2.3.98> Non faciam.
<ter. eun. 2.3.99> Iubesne?
<ter. eun. 2.3.100> Iubeo, cogo, atque impero.
<ter. eun. 2.3.101> Numquam defugiam auctoritatem: sequere.
<ter. eun. 2.3.102> Di vortant bene.
<ter. eun. 3.1.1> Magnas vero agere gratias Thais mihi?
<ter. eun. 3.1.2> Ingentes. Ain tu? laeta est? Non tam ipso quidem
<ter. eun. 3.1.3> Dono quam abs te datum esse: id vero serio
<ter. eun. 3.1.4> Triumphat. Huc proviso ut, ubi tempus siet,
<ter. eun. 3.1.5> Deducam: sed eccum militem. Est istuc datum
<ter. eun. 3.1.6> Profecto ut grata mihi sint quae facio omnia.
<ter. eun. 3.1.7> Adverti hercle animum. Vel rex semper maximas
<ter. eun. 3.1.8> Mihi agebat quidquid feceram; aliis non item.
<ter. eun. 3.1.9> Labore alieno magnam partam gloriam
<ter. eun. 3.1.10> Verbis saepe in se transmovet qui habet salem,
<ter. eun. 3.1.11> Quod in te est. Habes. Rex te ergo in oculis-- Scilicet.
<ter. eun. 3.1.12> Gestare. Vero: credere omnem exercitum, Consilia.
<ter. eun. 3.1.13> Mirum. Tum sicubi eum satietas
<ter. eun. 3.1.14> Hominum, aut negoti si quando odium ceperat,
<ter. eun. 3.1.15> Requiescere ubi volebat, quasi--nostin?
<ter. eun. 3.1.16> Scio: Quasi ubi illam exspueret iniseriam ex animo.
<ter. eun. 3.1.17> Tenes. Tum me convivam solum abducebat sibi.
<ter. eun. 3.1.18> Hui! Regem elegantem narras. Immo sic homo est
<ter. eun. 3.1.19> Perpaucorum hominum. Immo nullorum arbitror,
<ter. eun. 3.1.20> Si tecum vivit. Invidere omnes mihi;
<ter. eun. 3.1.21> Mordere clanculum: ego non flocci pendere.
<ter. eun. 3.1.22> Illi invidere misere: verum unus tamen
<ter. eun. 3.1.23> Impense, elephantis quem Indicis praefecerat.
<ter. eun. 3.1.24> Is ubi molestus magis est, "Quaeso," inquam, "Strato,
<ter. eun. 3.1.25> Eone es ferox quia habes imperium in belluas?"
<ter. eun. 3.1.26> Pulchre mehercle dictum, et sapienter. Papae!
<ter. eun. 3.1.27> Iugularas hominem. Quid ille? Mutus ilico.
<ter. eun. 3.1.28> Quidni esset? Di vestram fidem! hominem perditum
<ter. eun. 3.1.29> Miserumque, et ilium sacrilegum. Quid illud Gnatho
<ter. eun. 3.1.30> Quo pacto Rhodium tetigerim in convivio,
<ter. eun. 3.1.31> Numquam tibi dixi? Numquamn: sed narra, obsecro.
<ter. eun. 3.1.32> Plus millies audivi. Una in convivio
<ter. eun. 3.1.33> Erat hic quem dico Rhodius adolescentulus.
<ter. eun. 3.1.34> Forte habui scortum: coepit ad id alludere,
<ter. eun. 3.1.35> Et me irridere. "Quid agis," inquam, "homo impudens?
<ter. eun. 3.1.36> Lepus es, et pulpamentum quaeris?" Ha, ha, he.
<ter. eun. 3.1.37> Quid est? Facete, lepide, laute; nihil supra.
<ter. eun. 3.1.38> Tuumne, obsecro te, hoc dictum erat? vetus credidi.
<ter. eun. 3.1.39> Audieras? Saepe; et fertur in primis. Meum est.
<ter. eun. 3.1.40> Dolet dictum imprudenti adolescenti et libero.
<ter. eun. 3.1.41> At te Di perdant. Quid ille, quaeso? Perditus.
<ter. eun. 3.1.42> Risu omnes qui aderant emoriri: denique
<ter. eun. 3.1.43> Metuebant omnes iam me. Non iniuria.
<ter. eun. 3.1.44> Sed heus tu, purgone ego me de istac Thaidi,
<ter. eun. 3.1.45> Quod ear me amare suspicata est? Nihil minus.
<ter. eun. 3.1.46> Immo auge magis suspicionem. Cur? Rogas?
<ter. eun. 3.1.47> Scin? si quando illa mentionem Phaedriae
<ter. eun. 3.1.48> Facit, aut si laudat, te ut male urat. Sentio.
<ter. eun. 3.1.49> Id ut ne fiat haec res sola est remedio.
<ter. eun. 3.1.50> Ubi nominabit Phaedriam, tu Pamphilam
<ter. eun. 3.1.51> Continuo: si quando illa dicet, "Phaedriam
<ter. eun. 3.1.52> Commissatum intromittamus:" tu, "Pamphilam
<ter. eun. 3.1.53> Cantatum provocemus." Si laudabit haec
<ter. eun. 3.1.54> Illius formam, tu huius contra. Denique
<ter. eun. 3.1.55> Par pro pari referto, quod eam mordeat.
<ter. eun. 3.1.56> Siquidem me amaret, tum istuc prodesset, Gnatho.
<ter. eun. 3.1.57> Quando illud quod tu das exspectat atque amat,
<ter. eun. 3.1.58> Iam dudum te amat, iam dudum illi facile fit
<ter. eun. 3.1.59> Quod doleat; metuit semper quem ipsa nunc capit
<ter. eun. 3.1.60> Fructum ne quando iratus tu alio conferas.
<ter. eun. 3.1.61> Bene dixti: at mihi istuc non in mentem venerat.
<ter. eun. 3.1.62> Ridiculum: non enim cogitaras: caeterum
<ter. eun. 3.1.63> Idem hoc tute melius quanto invenisses Thraso!
<ter. eun. 3.2.1> Audire vocem visa sum modo militis.
<ter. eun. 3.2.2> Atque eccum. Salve mi Thraso. O Thais mea,
<ter. eun. 3.2.3> Meum suavium, quid agitur? ecquid nos amas
<ter. eun. 3.2.4> De fidicina istac? Quam venuste! quod dedit
<ter. eun. 3.2.5> Principium adveniens. Plurimum merito tuo.
<ter. eun. 3.2.6> Eamus ergo ad coenam: quid stas? Hem alterum:
<ter. eun. 3.2.7> Abdomini hunc natum dicas. Ubi vis, non moror.
<ter. eun. 3.2.8> Adibo, atque adsimulabo quasi nunc exeam.
<ter. eun. 3.2.9> Ituran Thais quopiam es? Ehem! Parmeno,
<ter. eun. 3.2.10> Bene fecisti: hodie itura. Quo? Quid? hunc non vides?
<ter. eun. 3.2.11> Video et me taedet: ubi vis dona adsunt tibi
<ter. eun. 3.2.12> A Phaedria. Quid stamus? cur non imus hinc?
<ter. eun. 3.2.13> Quaeso hercle ut liceat, pace quod fiat tua,
<ter. eun. 3.2.14> Dare huic quae volumus, convenire et colloqui.
<ter. eun. 3.2.15> Perpulchra credo dona haud nostris similia.
<ter. eun. 3.2.16> Res indicabit. Heus, iubete istos foras
<ter. eun. 3.2.17> Exire quos iussi ocius: procede tu huc.
<ter. eun. 3.2.18> Ex Aethiopia est usque haec. Hic sunt tres minae. Vix.
<ter. eun. 3.2.19> Ubi tu es Dore? accede huc. Hem eunuchum tibi,
<ter. eun. 3.2.20> Quam liberali facie, quam aetate integra!
<ter. eun. 3.2.21> Ita me Di ament honestus est.
<ter. eun. 3.2.22> Quid tu ais, Gnatho?
<ter. eun. 3.2.23> Numquid habes quod contemnas? quid tu autem Thraso?
<ter. eun. 3.2.24> Tacent; satis laudant. Fac periclum in literis,
<ter. eun. 3.2.25> Fac in palaestra, in musicis: quae liberum
<ter. eun. 3.2.25> Scire aequum est adolescentem solertem dabo.
<ter. eun. 3.2.26> Ego illum eunuchum, si opus siet, vel sobrius.
<ter. eun. 3.2.27> Atque haec qui misit non sibi soli postulat
<ter. eun. 3.2.28> Te vivere, et sua causa excludi caeteros;
<ter. eun. 3.2.29> Neque pugnas narrat; neque cicatrices suas
<ter. eun. 3.2.30> Ostentat; neque tibi obstat, quod quidam facit:
<ter. eun. 3.2.31> Verum ubi molestum non erit, ubi tu voles,
<ter. eun. 3.2.32> Ubi tempus tibi erit, sat habet si tun recipitur.
<ter. eun. 3.2.33> Apparet servum hunc esse domini pauperis
<ter. eun. 3.2.34> Miserique. Nam hercle nemo posset, sat scio,
<ter. eun. 3.2.35> Qui haberet qui pararet alium, hunc perpeti.
<ter. eun. 3.2.36> Tace tu, quem ego esse infra infimos omnes puto
<ter. eun. 3.2.37> Homines; nam qui huic animum assentari induxeris,
<ter. eun. 3.2.38> E flamma petere te cibum posse arbitror.
<ter. eun. 3.2.39> Iamne imus? Hos prius introducam, et quae volo
<ter. eun. 3.2.40> Simul imperabo: post continuo exeo.
<ter. eun. 3.2.41> Ego hine abeo; tu istam opperire.
<ter. eun. 3.2.42> Haud convenit Una cum amica ire imperatorer in via.
<ter. eun. 3.2.43> Quid tibi ego multa dicam? domini similis es.
<ter. eun. 3.2.44> Ha, ha, he. Quid rides? Istuc quod dixti modo;
<ter. eun. 3.2.45> Et illud de Rhodio dictum cum in mentem venit:
<ter. eun. 3.2.46> Sed Thais exit. Abi prae, curre, ut sint domi
<ter. eun. 3.2.47> Parata. Fiat. Diligenter Pythias
<ter. eun. 3.2.48> Fac cures, si Chremes huc forte advenerit,
<ter. eun. 3.2.49> Ut ores primum ut maneat: si id non commodum est,
<ter. eun. 3.2.50> Ut redeat: si id non poterit, ad me adducito.
<ter. eun. 3.2.51> Ita faciam.
<ter. eun. 3.2.52> Quid? quid aliud volui dicere?
<ter. eun. 3.2.53> Ehem, curate istam diligenter virginem.
<ter. eun. 3.2.54> Domi adsitis facite.
<ter. eun. 3.2.55> Eamus.
<ter. eun. 3.2.56> Vos me sequimini.
<ter. eun. 3.3.1> Profecto quanto magis magisque cogito,
<ter. eun. 3.3.2> Nimirum dabit haec Thais mihi magnum malum:
<ter. eun. 3.3.3> Ita me video ab ea astute labefactarier,
<ter. eun. 3.3.4> Iam tum cum primum iussit me ad se arcessier.
<ter. eun. 3.3.5> Roget quis "Quid tibi cum illa?" ne noram quidem;
<ter. eun. 3.3.6> Ubi veni, causam ut ibi manerem repperit.
<ter. eun. 3.3.7> Ait rem divinam fecisse, et rem seriam
<ter. eun. 3.3.8> Velle agere mecum. Iam tum erat suspicio
<ter. eun. 3.3.9> Dolo malo haec fieri omnia: ipsa accumbere
<ter. eun. 3.3.10> Mecum, mihi sese dare, sermonem quaerere.
<ter. eun. 3.3.11> Ubi friget, huc evasit; quam pridem pater
<ter. eun. 3.3.12> Mihi et mater mortui essent: dico, iam diu.
<ter. eun. 3.3.13> Rus Sunii ecquod haberem, et quam longe a mari?
<ter. eun. 3.3.14> Credo ei placere hoc: sperat se a me avellere.
<ter. eun. 3.3.15> Postremo, ecqua inde parva periisset soror?
<ter. eun. 3.3.16> Ecquis cum ea una? quid habuisset cum perit?
<ter. eun. 3.3.17> Ecquis eam posset noscere? Haec cur quaeritet?
<ter. eun. 3.3.18> Nisi si illa forte, quae olim periit parvula
<ter. eun. 3.3.19> Soror, hanc se intendit esse, ut est audacia.
<ter. eun. 3.3.20> Verum ea si vivit annos nata est sedecim,
<ter. eun. 3.3.21> Non maior. Thais quam ego sum maiuscula est.
<ter. eun. 3.3.22> Misit porro orare ut venirem serio.
<ter. eun. 3.3.23> Aut dicat quod volt; aut molesta ne siet:
<ter. eun. 3.3.24> Non hercle veniam tertio. Heus, heus. Ecquis hic?
<ter. eun. 3.3.25> Ego sum Chremes. O capitulum lepidissimum!
<ter. eun. 3.3.26> Dico ego mihi insidias fieri. Thais maximo
<ter. eun. 3.3.27> Te orabat opere ut eras redires. Rus eo.
<ter. eun. 3.3.28> Fac amabo. Non possum, inquam. At tu apud nos hic mane,
<ter. eun. 3.3.29> Dum redeat ipsa. Nihil minus. Cur mi Chremes?
<ter. eun. 3.3.30> Malam rem hinc abis?
<ter. eun. 3.3.31> Si istuc ita certum est tibi,
<ter. eun. 3.3.32> Amabo ut illuc transeas ubi illa est.
<ter. eun. 3.3.33> Eo.
<ter. eun. 3.3.34> Abi Dorias cito hunc deduce ad militem.
<ter. eun. 3.4.1> Heri aliquot adolescentuli coimus in Piraeeo,
<ter. eun. 3.4.2> In hunc diem ut de symbolis essemus. Chaeream ei rei
<ter. eun. 3.4.3> Praefecimus; dati annuli; locus, tempus constitutum est.
<ter. eun. 3.4.4> Praeteriit tempus; quo in loco dictum est parati nihil est.
<ter. eun. 3.4.5> Homo ipse nusquam est; neque scio quid dicam aut quid coniectem.
<ter. eun. 3.4.6> Nunc mihi hoc negoti caeteri dedere ut illum quaeram;
<ter. eun. 3.4.7> Idque adeo visam, si domi est. Quisnam hic a Thaide exit?
<ter. eun. 3.4.8> Is est, an non est? ipsus est. Quid hoc hominis? qui hic ornatus est?
<ter. eun. 3.4.9> Quid illud mali est? nequeo satis mirari neque coniicere.
<ter. eun. 3.4.10> Nisi quicquid est, procul hinc libet prius quid sit sciscitari.
<ter. eun. 3.5.1> Numquis hic est? nemo est: numquis hinc me sequitur? nemo homo est.
<ter. eun. 3.5.2> Iamne erumpere hoc licet mihi gaudium? pro Iupiter!
<ter. eun. 3.5.3> Nunc est profecto interfici cum perpeti me possum,
<ter. eun. 3.5.4> Ne hoc gaudium contaminet vita aegritudine aliqua.
<ter. eun. 3.5.5> Sed neminemne curiosum intervenire nunc mihi,
<ter. eun. 3.5.6> Qui me sequatur, quoquo eam; rogitando obtundat, enecet;
<ter. eun. 3.5.7> Quid gestiam, aut quid laetus sim; quo pergam, unde emergam; ubi siem
<ter. eun. 3.5.8> Testitum hunc nactus; quid mihi quaeram; sanus sim, anne insaniam?
<ter. eun. 3.5.9> Adibo, atque ab eo gratiam hanc quam video velle inibo.
<ter. eun. 3.5.10> Chaerea, quid est quod sic gestis? quid sibi hic vestitus quaerit?
<ter. eun. 3.5.11> Quid est quod laetus sis? quid tibi vis? satin sanus? quid me adspectas?
<ter. eun. 3.5.12> Quid taces? O festus dies hominis! amice salve.
<ter. eun. 3.5.13> Nemo est hominum, quem ego nunc magis cuperem videre quam te.
<ter. eun. 3.5.14> Narra istuc quaeso quid siet.Immo ego te obsecro hercle ut audias.
<ter. eun. 3.5.15> Nostine hanc, quam amat frater? Novi, nempe opinor Thaidem.
<ter. eun. 3.5.16> Istam ipsam. Sic commemineram. Quaedam hodie est ei dono data
<ter. eun. 3.5.17> Virgo. Quid ego eius tibi nunc faciem praedicem aut laudem Antipho,
<ter. eun. 3.5.18> Cum ipsum me noris quam elegans formarum spectator siem?
<ter. eun. 3.5.19> In hac commotus sum. Ain tu? Primam dices, scio, si videris.
<ter. eun. 3.5.20> Quid multa verba? amare coepi. Forte fortuna domi
<ter. eun. 3.5.21> Erat quidam eunuchus quem mercatus fuerat frater Thaidi,
<ter. eun. 3.5.22> Neque is deductus etiamdum ad eam. Summonuit me Parmeno
<ter. eun. 3.5.23> Ibi servus quod ego arripui. Quid id est?Tacitus citius audies.
<ter. eun. 3.5.24> Ut vestem cum eo mutem, et pro illo iubeam me illuc deducier.
<ter. eun. 3.5.25> Pro eunuchon? Sic est. Quid ex ea re tandem ut caperes commodi?
<ter. eun. 3.5.26> Rogas? viderem, audirem, essem una quacum cupiebam Antipho.
<ter. eun. 3.5.27> Num parva causa aut parva ratio est? traditus sum mulieri.
<ter. eun. 3.5.28> Illa ilico ubi me accepit laeta vero ad se abducit domum:
<ter. eun. 3.5.29> Commendat virginem. Cui? tibine? Mihi. Satis tuto tamen.
<ter. eun. 3.5.30> Edicit ne vir quisquam ad eam adeat; et mihi ne abscedam imperat,
<ter. eun. 3.5.31> In interiore parte ut maneam solus cum sola: annuo,
<ter. eun. 3.5.32> Terram intuens modeste. Miser! "Ego," inquit, "ad coenam hine eo."
<ter. eun. 3.5.33> Abducit secum ancillas: paucae quae circum illam essent manent
<ter. eun. 3.5.34> Novitiae puellae: continuo haec adornant ut lavet.
<ter. eun. 3.5.35> Adhortor properent: dum apparatur, virgo in conclavi sedet,
<ter. eun. 3.5.36> Suspectans tabulam quandam pictam, ubi inerat pictura haec:
<ter. eun. 3.5.37> Quo pacto Danaae misisse aiunt quondam in gremium imbirem aureum.
<ter. eun. 3.5.38> Egomet quoque id spectare coepi; et, quia consimilem luserat
<ter. eun. 3.5.39> Iam olim ille ludum, impendio magis animus gaudebat mihi;
<ter. eun. 3.5.40> Deum sese in hominem convertisse, atque in alienas tegulas
<ter. eun. 3.5.41> Venisse clanculum per impluvium, fucum factum mulieri.
<ter. eun. 3.5.42> At quem Deum? qui templa coeli summa sonitu concutit.
<ter. eun. 3.5.43> Ego homuncio hoc non facerem? ego illud vero ita feci ac lubens.
<ter. eun. 3.5.44> Dum haec mecum reputo, arcessitur lavatum interea virgo:
<ter. eun. 3.5.45> It, lavit, rediit: deinde eam in lectum illae collocant.
<ter. eun. 3.5.46> Sto exspectans si quid mihi imperent. Venit una; "Heus tu," inquit, "Dore
<ter. eun. 3.5.47> Cape hoc flabellum et ventulum huic sic facito, dum lavamus:
<ter. eun. 3.5.48> Ubi nos laverimus si voles lavato." Accipio tristis.
<ter. eun. 3.5.49> Tum equidem istuc os tuum impudens videre nimium vellem;
<ter. eun. 3.5.50> Qui esset status, flabellum tenere te asinum tantum.
<ter. eun. 3.5.51> Vix elocuta est hoc, foras simul omnes proruunt se:
<ter. eun. 3.5.52> Abeunt lavatum: perstrepunt, ita ut fit domini ubi absunt.
<ter. eun. 3.5.53> Interea somnus virginem opprimit; ego limis specto
<ter. eun. 3.5.54> Sic per flabellum clanculum; simul alia circumspecto
<ter. eun. 3.5.55> Satin explorata sint. Video esse; pessulum ostio obdo.
<ter. eun. 3.5.56> Quid tum? Quid? quid tum? fatue. Fateor. An ego occasionem
<ter. eun. 3.5.57> Mihi ostentam tantam, tam brevem, tam optatam, tam insperatam.
<ter. eun. 3.5.58> Amitterem? tum pol ego is essem vere qui simulabar.
<ter. eun. 3.5.59> Sane hercle ut dicis: sed interim de symbolis quid actum est?
<ter. eun. 3.5.60> Paratum est. Frugi es. Ubi? domino? Immo apud libortum Discumn.
<ter. eun. 3.5.61> Perlonge est: sed tanto ocius properenus; muta vestem.
<ter. eun. 3.5.62> Ubi mutem? perii; nam domo exulo nunc: metuo fratrem
<ter. eun. 3.5.63> Ne intus sit; porro autem pater ne rure redierit iam.
<ter. eun. 3.5.64> Eamus ad me: ibi proximum est ubi mutes. Recte dicis
<ter. eun. 3.5.65> Eamus; et de istac simul, quo pacto porro possim
<ter. eun. 3.5.66> Potiri, consilium volo capere una tecum.
<ter. eun. 3.5.67> Fiat.
<ter. eun. 4.1.1> Ita me Di ament, quantum ego illum vidi, nonnihil timeo misera
<ter. eun. 4.1.2> Ne quam ille hodie insanus turbam faciat, aut vim Thaidi.
<ter. eun. 4.1.3> Nam postquam iste advenit Chremes adolescens, frater virginis,
<ter. eun. 4.1.4> Militem rogat ut illum admitti iubeat: ille continuo irasci,
<ter. eun. 4.1.5> Neque negare audere: Thais porro instare ut hominem invitet.
<ter. eun. 4.1.6> Id faciebat retinendi illius causa, quia illa quae cupiebat
<ter. eun. 4.1.7> De sorore eius indicare ad eam rem tempus non erat.
<ter. eun. 4.1.8> Invitat tristis; mansit: ibi illa cum illo sermonem occipit.
<ter. eun. 4.1.9> Miles vero sibi putare adductum ante oculos aemulum:
<ter. eun. 4.1.10> Voluit facere contra huic aegre. Heus! inquit, puer, Pamphilam
<ter. eun. 4.1.11> Arcesse, ut delectet hic nos. Illa exclamat, "Minime gentium!
<ter. eun. 4.1.12> In convivium illam?" Miles tendere: inde ad iurgium.
<ter. eun. 4.1.13> Interea aurum sibi clam mulier demit; dat mihi ut auferam.
<ter. eun. 4.1.14> Hoc est signi; ubi primum poterit se illinc subducet, scio.
<ter. eun. 4.2.1> Dum rus eo coepi egomet mecum inter vias,
<ter. eun. 4.2.2> Ita ut fit ubi quid in animo est molestiae,
<ter. eun. 4.2.3> Aliam rem ex alia cogitare, et ea omnia in
<ter. eun. 4.2.4> Peiorem partem. Quid opus est verbis? dum haec puto
<ter. eun. 4.2.5> Praeterii imprudens villam: longe iam abieram
<ter. eun. 4.2.6> Cum sensi: redeo rursum, male vero me habens.
<ter. eun. 4.2.7> Ubi ad ipsum veni diverticulum, constiti.
<ter. eun. 4.2.8> Occepi mecum cogitare: "Hem! biduum hic
<ter. eun. 4.2.9> Manendum est soli sine illa? quid tum postea?
<ter. eun. 4.2.10> Nihil est: quid? nihil? si non tangendi copia est,
<ter. eun. 4.2.11> Eho, ne videndi quidem erit? si illud non licet,
<ter. eun. 4.2.12> Saltem hoc licebit. Certe extrema linea
<ter. eun. 4.2.13> Amare haud nihil est." Villam praetereo sciens.
<ter. eun. 4.2.14> Sed quid hoc quod timida subito egreditur Pythias?
<ter. eun. 4.3.1> Ubi ego ilium scelerosum misera atque impium inveniam? aut ubi quaeram?
<ter. eun. 4.3.2> Hocine tam audax facinus facere esse ausum?
<ter. eun. 4.3.3> Perii! hoc quid sit vereor.
<ter. eun. 4.3.4> Quin etiam insuper scelus, postquam ludificatus est virginem,
<ter. eun. 4.3.5> Vestem omnem miserae discidit; tum ipsam capillo conscidit.
<ter. eun. 4.3.5> Hem. Qui nunc si detur mihi,
<ter. eun. 4.3.6> Ut ego unguibus facile illi in oculos involem venefico.
<ter. eun. 4.3.7> Nescio, quid profecto absente nobis turbatum est domi.
<ter. eun. 4.3.8> Adibo. Quid istuc? quid festinas? aut quem quaeris, Pythias?
<ter. eun. 4.3.9> Ehem, Phaedria, ego quem quaeram? ine hinc quo dignus es cum donis tuis
<ter. eun. 4.3.10> Tam lepidis? Quid istuc est rei?
<ter. eun. 4.3.11> Rogas me? Eunuchum quem dedisti nobis quas turbas dedit!
<ter. eun. 4.3.12> Virginem, herae quam dono dederat miles, vitiavit. Quid ais?
<ter. eun. 4.3.13> Perii. Temulenta es. Utinam sic sient qui mihi male volunt.
<ter. eun. 4.3.14> Au, obsecro, mea Pythias, quid istuc nam monstri fuit?
<ter. eun. 4.3.15> Insanis: qui istuc facere eunuchus potuit? Ego illum nescio
<ter. eun. 4.3.16> Qui fuerit: hoc quod fecit res ipsa indicat.
<ter. eun. 4.3.17> Virgo ipsa lacrimat, neque cum rogites quid sit, audet dicere.
<ter. eun. 4.3.18> Ille autem bonus vir nusquam apparet. Etiam hoc misera suspicor,
<ter. eun. 4.3.19> Aliquid domo abeuntem abstulisse.
<ter. eun. 4.3.20> Quo ille abire ignavus possit longius; nisi si domum
<ter. eun. 4.3.21> Forte ad nos rediit. Vise amabo num sit. Iam faxo scies.
<ter. eun. 4.3.22> Perii! obsecro tam infandum facinus, mea tu, ne audivi quidem.
<ter. eun. 4.3.23> At pol ego amatores mulierum esse audieram eos maximos,
<ter. eun. 4.3.24> Sed nihil potesse; verum miserae non in mentem venerat;
<ter. eun. 4.3.25> Nam illum aliquo conclusissem, neque illi commisissem virginem.
<ter. eun. 4.4.1> Exi foras, sceleste: at etiam restitas
<ter. eun. 4.4.2> Fugitive? prodi, male conciliate. Obsecro.
<ter. eun. 4.4.3> Oh, Illud vide, os ut sibi distorsit carnufex.
<ter. eun. 4.4.4> Quid huc tibi reditio est? vestis quid mutatio?
<ter. eun. 4.4.5> Quid narras? Paulum si cessassem, Pythias,
<ter. eun. 4.4.6> Domi non offendissem; ita iam ornarat fugam.
<ter. eun. 4.4.7> Habesne hominem amabo? Quidni habeam? Ubi est?
<ter. eun. 4.4.8> Rogitas? non vides? Videam? obsecro quem?
<ter. eun. 4.4.9> Hunc scilicet. Quis hic est homo?
<ter. eun. 4.4.10> Qui ad vos deductus hodie est. Hunc oculis suis
<ter. eun. 4.4.11> Nostrarum numquam quisquam vidit, Phaedria.
<ter. eun. 4.4.12> Non vidit? An tu hunc credidisti esse, obsecro,
<ter. eun. 4.4.13> Ad nos deductum? Namque alium habui neminem. Au!
<ter. eun. 4.4.14> Ne comparandus hic quidem ad illum est: ille erat
<ter. eun. 4.4.15> Honesta facie et liberali. Ita visus est
<ter. eun. 4.4.16> Dudum, quia varia veste exornatus fuit:
<ter. eun. 4.4.17> Nunc eo tibi videtur foedus, quia illam non habet.
<ter. eun. 4.4.18> Tace, obsecro; quasi vero paulum intersiet.
<ter. eun. 4.4.19> Ad nos deductus hodie est adolescentulus,
<ter. eun. 4.4.20> Quem tu videre vero velles, Phaedria.
<ter. eun. 4.4.21> Hic est vetus, victus, veternosus senex,
<ter. eun. 4.4.22> Colore mustelino. Hem, quae haec est fabula?
<ter. eun. 4.4.23> Eo redigis me ut quid egerim egomet nesciam.
<ter. eun. 4.4.24> Eho tu! emine ego te? Emisti.
<ter. eun. 4.4.25> Iube, mihi denuo Respondeat. Roga. Venistine hodie ad nos? negat.
<ter. eun. 4.4.26> At ille alter venit, annos natus sedecim,
<ter. eun. 4.4.27> Quem secum adduxit Parmeno. Age dum, hoc mihi expedi
<ter. eun. 4.4.28> Primum: istam quam habes unde habes vestem? taces?
<ter. eun. 4.4.29> Monstrum hominis! non dicturus es? Venit Chaerea.
<ter. eun. 4.4.30> Fraterne? Ita. Quando? Hodie. Quam dudum?
<ter. eun. 4.4.31> Modo. Quicum? Cum Parmenone. Norasne eum prius?
<ter. eun. 4.4.32> Non; nec quis esset umquam audieram dicier.
<ter. eun. 4.4.33> Unde igitur fratrem meum esse scibas? Parmeno
<ter. eun. 4.4.34> Dicebat eum esse: is dedit mihi hanc vestem. Occidi.
<ter. eun. 4.4.35> Meam ipse induit: post una ambo abierunt foras.
<ter. eun. 4.4.36> Iam satis credis sobriam esse me, et nihil mentitam tibi?
<ter. eun. 4.4.37> Iam satis certum est virginem vitiatam esse? Age nunc bellua
<ter. eun. 4.4.38> Credis huic quod dicit? Quid isti credam? res ipsa indicat.
<ter. eun. 4.4.39> Concede istuc paululum: audin? etiam nunc paululum: sat est.
<ter. eun. 4.4.40> Dicdum hoc rursum: Chaerea tuam vestem detraxit tibi?
<ter. eun. 4.4.41> Factum. Et ea est indutus? Factum. Et pro te huc deductus est?
<ter. eun. 4.4.42> Ita. Iupiter magne, o scelestum atque audacem hominem!
<ter. eun. 4.4.43> Vae mihi! Etiam nunc non credis indignis nos esse irrisas modis?
<ter. eun. 4.4.44> Mirum ni tu credas quod iste dicit: quid agam nescio.
<ter. eun. 4.4.45> Heus, negato rursum. Possumne ego hodie ex te exsculpere
<ter. eun. 4.4.46> Verum? vidistin fratrem Chaeream? Non. Non potest sine
<ter. eun. 4.4.47> Malo fateri, video: sequere hac: modo ait, modo negat.
<ter. eun. 4.4.48> Ora me. Obsecro te vero, Phaedria. I intro nunc iam.
<ter. eun. 4.4.49> Oi, ei. Alio pacto honeste quo modo hinc abeam nescio.
<ter. eun. 4.4.50> Actum est, siquidem tu me hic etiam, nebulo, ludificabere.
<ter. eun. 4.4.51> Parmenonis tam scio esse hanc technam quam me vivere.
<ter. eun. 4.4.52> Sic est. Inveniam pol hodie parem ubi referam gratiam.
<ter. eun. 4.4.53> Sed nunc quid faciendum censes, Dorias? De istac rogas Virgine?
<ter. eun. 4.4.54> Ita: utrum taceamne an praedicem? Dor. Tu pol, si sapis,
<ter. eun. 4.4.55> Quod scis nescis, neque de eunucho, neque de vitio virginis:
<ter. eun. 4.4.56> Hac re et te omni turba evolves, et illi gratum feceris.
<ter. eun. 4.4.57> Id odio dic, abisse Dorum.
<ter. eun. 4.4.58> Ita faciam.
<ter. eun. 4.4.59> Sed videon Chremem?
<ter. eun. 4.4.60> Thais iam aderit.
<ter. eun. 4.4.61> Quid ita?
<ter. eun. 4.4.62> Quia cum inde abeo, iam tum inceperat
<ter. eun. 4.4.63> Turba inter eos.
<ter. eun. 4.4.64> Aufer aurum hoc: ego scibo ex hoc quid siet.
<ter. eun. 4.5.1> At at! data hercle verba mihi sunt: vicit vinum quod bibi.
<ter. eun. 4.5.2> Ac, dum accubabam, quam videbar mihi esse pulchre sobrius!
<ter. eun. 4.5.3> Postquam surrexi, neque pes neque mens satis suum officium facit.
<ter. eun. 4.5.4> Chreme! Quis est? ehem Pythias. Vah, quanto nunc formosior
<ter. eun. 4.5.5> Videre mihi quam dudum! Certe tu quidem pol et multo hilarior.
<ter. eun. 4.5.6> Verbum hercle hoc verum est; sine Cerere et Libero friget Venus.
<ter. eun. 4.5.7> Sed Thais multo antevenit?Anne abiit iam a milite?
<ter. eun. 4.5.8> Iamdudum; aetatem: lites sunt inter eos factae maximae.
<ter. eun. 4.5.9> Nihil dixit ut sequerere sese? Nihil, nisi abiens mihi innuit.
<ter. eun. 4.5.10> Eho, nonne id sat erat?
<ter. eun. 4.5.11> At nescibam id dicere illam; nisi quia
<ter. eun. 4.5.12> Correxit miles quod intellexi minus: nam me extrusit foras.
<ter. eun. 4.5.13> Sed eccam ipsam: miror ubi ego huic anteverterim.
<ter. eun. 4.6.1> Credo equidem ilium iam adfuturum esse, ut illam a me eripiat. Sine veniat.
<ter. eun. 4.6.2> Atqui si illam digito attigerit uno, oculi ilico effodientur.
<ter. eun. 4.6.3> Usque adeo ego illius ferre possum ineptias et magnifica verba,
<ter. eun. 4.6.4> Verba dum sint: verum enim si ad rem conferentur, vapulabit.
<ter. eun. 4.6.5> Thais, ego iam dudum hic adsum. O mi Chreme, te ipsum exspectabam.
<ter. eun. 4.6.6> Scin tu turbam hanc propter te esse factam, et adeo ad te attinere hanc
<ter. eun. 4.6.7> Omnem rem? Ad me? qui, quaeso, istuc? Quia, dum tibi sororem studeo
<ter. eun. 4.6.8> Reddere et restituere, haec atque huiusmodi sum multa passa.
<ter. eun. 4.6.9> Ubi ea est? Domi apud me. Hem, quid est?
<ter. eun. 4.6.10> Educta ita uti teque illaque dignum est. Quid ais? Id quod res est.
<ter. eun. 4.6.11> Hanc tibi dono do, neque repeto pro illa quicquam abs te preti.
<ter. eun. 4.6.12> Et habetur et referetur, Thais, a me ita uti merita es gratia.
<ter. eun. 4.6.13> At enim cave ne prius quam hanc a me accipias, amittas Chreme;
<ter. eun. 4.6.14> Nam haec ea est quam miles a me vi nunc ereptum venit.
<ter. eun. 4.6.15> Abi tu, cistellam, Pythias, domo effer cum monumentis.
<ter. eun. 4.6.16> Viden tu ilium, Thais-- Ubi sita est? In risco. Odiosa cessas?--
<ter. eun. 4.6.17> Militem secum ad te quantas copias adducere? Atat.
<ter. eun. 4.6.18> Num formidolosus obsecro es, mi homo? Apage sis:
<ter. eun. 4.6.19> Egon formidolosus? nemo est hominum qui vivat minus.
<ter. eun. 4.6.20> Atque ita opus est. Ah, metuo qualem tu me esse hominem existimes.
<ter. eun. 4.6.21> Immo hoc cogitato; quicum res tibi est peregrinus est,
<ter. eun. 4.6.22> Minus potens quam tu, minus notus, minus amicorum hic habens.
<ter. eun. 4.6.23> Scio istuc. Sed tu quod cavere possis stultum admittere est.
<ter. eun. 4.6.24> Malo ego nos prospicere quam hunc ulcisci accepta iniuria.
<ter. eun. 4.6.25> Tu abi, atque obsera ostium intus, dum ego hinc transcurro ad forum.
<ter. eun. 4.6.26> Volo ego adesse hic advocatos nobis in turba hac.
<ter. eun. 4.6.27> Mane. Melius est. Mane. Omitte; iam adero. Nihil opus est istis, Chreme:
<ter. eun. 4.6.28> Hoc modo die, sororem illam tuam esse, et te parvam virginem
<ter. eun. 4.6.29> Amisisse; nunc cognosse. Signa ostende. Adsunt. Cape.
<ter. eun. 4.6.30> Si vim faciet, in ius ducito hominem: intellextin?
<ter. eun. 4.6.31> Probe. Fac animo haec praesenti dicas. Faciam. Attolle pallium.
<ter. eun. 4.6.35> Perii! huic ipsi est opus patrono quem defensorem paro.
<ter. eun. 4.7.1> Hancine ego ut contumeliam tam insignem in me accipiam, Gnatho?
<ter. eun. 4.7.2> Mori me satius est. Simalio, Donax, Syrisce, sequimini.
<ter. eun. 4.7.3> Primum aedes expugnabo. Recte. Virginem eripiam. Probe.
<ter. eun. 4.7.4> Male mulcabo ipsam. Pulchre. In medium huc agmen cum vecti Donax;
<ter. eun. 4.7.5> Tu, Simalio in sinistrum cornu; tu Syrisce in dexterum.
<ter. eun. 4.7.6> Cedo alios: ubi centurio est Sanga, et manipulus furum? Eccum adest.
<ter. eun. 4.7.7> Quid ignave? peniculon pugnare, qui istuc huc portes, cogitas?
<ter. eun. 4.7.8> Egone? Imperatoris virtutem noveram et vim militum;
<ter. eun. 4.7.9> Sine sanguine hoc fieri non posse; qui abstergerem vulnera.
<ter. eun. 4.7.10> Ubi alii? Qui, malum, alii? solus Sannio servat domi.
<ter. eun. 4.7.11> Tu hosce instrue: hic ego ero post principia: inde omnibus signum dabo.
<ter. eun. 4.7.12> Illuc est sapere! ut hosce instruxit, ipsus sibi cavit loco.
<ter. eun. 4.7.13> Idem hoc iam Pyrrhus factitavit. Viden tu Thais quam hic rem agit?
<ter. eun. 4.7.14> Nimirum consilium illud rectum est de occludendis aedibus.
<ter. eun. 4.7.15> Sane quod tibi nunc vir videatur esse hic nebulo magnus est.
<ter. eun. 4.7.16> Ne metuas. Quid videtur? Fundam tibi nunc nimis vellem dari,
<ter. eun. 4.7.17> Ut tu illos procul hinc ex occulto caederes: facerent fugam.
<ter. eun. 4.7.18> Sed eccam Thaidem ipsam video. Quam mox irrimus? Mane.
<ter. eun. 4.7.19> Omnia prius experiri quam armis sapientem decet.
<ter. eun. 4.7.20> Qui scis an quae iubeam sine vi faciat?Di vestram fidem!
<ter. eun. 4.7.21> Quanti est sapere ! numquam accedo quin abs te abeam doctior.
<ter. eun. 4.7.22> Thais, primum hoc mihi responde; cum tibi do istam virginem
<ter. eun. 4.7.23> Dixtine hos mihi dies soli dare te? Quid tum postea?
<ter. eun. 4.7.24> Rogitas, quae mihi ante oculos coram amatorem adduxti tuum?
<ter. eun. 4.7.25> Quid cum illo agas? Et cum eo clam te subduxti mihi?
<ter. eun. 4.7.26> Libuit. Pamphilam ergo huc redde, nisi vi mavis eripi.
<ter. eun. 4.7.27> Tibi illam reddat? aut tu illam tangas omnium --?
<ter. eun. 4.7.28> Ah, quid agis? tace. Quid tu tibi vis? ego non tangam meam?
<ter. eun. 4.7.29> Tuam autem furcifer! Cave sis; nescis cui nunc male dicas viro. Non tu hinc abis?
<ter. eun. 4.7.30> Scin tu ut tibi res se habeat? Si quicquam hodie hic turbae coeperis,
<ter. eun. 4.7.31> Faciam ut huius loci, dieique, meique, semper memineris.
<ter. eun. 4.7.32> Miseret tui me qui hunc tantum hominem facias inimicum tibi.
<ter. eun. 4.7.33> Diminuam ego caput tuum hodie, nisi abis. Ain vero, canis? Sicine agis?
<ter. eun. 4.7.34> Quis tu es homo? quid tibi vis? quid cum illa rei tibi est?
<ter. eun. 4.7.35> Scibis: principio eam esse dico liberam. Tem!
<ter. eun. 4.7.36> Civem Atticam. Hui! Meam sororem. Os durum! Miles, nunc adeo edico tibi
<ter. eun. 4.7.37> Ne vim facias ullam in illam. Thais, ego eo ad Sophronam
<ter. eun. 4.7.38> Nutricem, ut ean adducam, et signa ostendam haec.
<ter. eun. 4.7.39> Tun me prohibeas Meam ne tangam? Prohibeo, inquam. Audin tu? hic furti se alligat.
<ter. eun. 4.7.40> Satis hoc tibi est. Idem hoc tu ais, Thais? Quaere qui respondeat.
<ter. eun. 4.7.41> Quid nunc agimus? Quin redimus? Iam haec tibi aderit supplicans
<ter. eun. 4.7.42> Ultro. Credin? Immo certe. Novi ingenium mulierum:
<ter. eun. 4.7.43> Nolunt ubi velis; ubi nolis cupiunt ultro. Bene putas.
<ter. eun. 4.7.44> Iam dimitto exercitum? Ubi vis. Sanga, ita uti fortes decet
<ter. eun. 4.7.45> Milites, domi focique fac vicissim ut memineris.
<ter. eun. 4.7.46> Iamdudum animus est in patinis. Frugi es.
<ter. eun. 4.7.47> Vos me hac sequimini.
<ter. eun. 5.1.1> Pergin scelesta mecum perplexe loqui?
<ter. eun. 5.1.2> "Scio; nescio; abiit; audivi; ego non affui."
<ter. eun. 5.1.3> Non tu istuc mihi dictura aperte es quicquid est?
<ter. eun. 5.1.4> Virgo conscissa veste lacrimans obticet.
<ter. eun. 5.1.5> Eunuchus abiit; quamobrem? quid factum est? taces?
<ter. eun. 5.1.6> Quid tibi ego dicam misera? Ilium eunuchum negant
<ter. eun. 5.1.7> Fuisse. Quis fuit igitur? Iste Chaerea. Qui Chaerea?
<ter. eun. 5.1.8> Iste ephebus, frater Phaedriae. Quid ais venefica?
<ter. eun. 5.1.9> Atqui certo comperi.
<ter. eun. 5.1.10> Quid is obsecro ad nos? quamobrem adductus est?
<ter. eun. 5.1.11> Nescio; Nisi amasse credo Pamphilam. Hem, misera occidi;
<ter. eun. 5.1.12> Infelix, siquidem tu istaec vera praedicas.
<ter. eun. 5.1.13> Num id lacrimat virgo? Id opinor. Quid ais sacrilega?
<ter. eun. 5.1.14> Istucine interminata sum hinc abiens tibi?
<ter. eun. 5.1.15> Quid facerem? ita ut tu iusti soli credita est.
<ter. eun. 5.1.16> Scelesta lupo ovem commisisti. Dispudet
<ter. eun. 5.1.17> Sic mihi data esse verba. Quid illic hominis est?
<ter. eun. 5.1.18> Hera mea tace; tace obsecro; salvae sumus:
<ter. eun. 5.1.19> Habemus hominem ipsum. Ubi is est? Hem ad sinistram:
<ter. eun. 5.1.20> Viden? Video.Comprehendi iube quantum potest.
<ter. eun. 5.1.21> Quid illo faciemus stulta? Quid facias rogas?
<ter. eun. 5.1.22> Vide amabo si non, qutun adspicias, os impudens
<ter. eun. 5.1.23> Videtur: non est? tum quae eius confidentia est!
<ter. eun. 5.2.1> Apud Antiphonem uterque, mater et pater,
<ter. eun. 5.2.2> Quasi dedita opera domi erant, ut nullo modo
<ter. eun. 5.2.3> Introire possem quin viderent me. Interim
<ter. eun. 5.2.4> Dum ante ostium sto, notus mihi quidam obviam
<ter. eun. 5.2.5> Venit. Ubi vidi, ego me in pedes quantum queo
<ter. eun. 5.2.6> In angiportum quoddam desertum; inde item
<ter. eun. 5.2.7> In aliud, inde in aliud: ita miserrimus
<ter. eun. 5.2.8> Fui fugitando ne quis me cognosceret.
<ter. eun. 5.2.9> Sed estne haec Thais quam video? Ipsa est. Haereo.
<ter. eun. 5.2.10> Quid faciam? quid mea autem? quid faciet mihi?
<ter. eun. 5.2.11> Adeamus. Bone vir Dore salve. Die mihi,
<ter. eun. 5.2.12> Aufugistine? Hera, factum. Satin id tibi placet?
<ter. eun. 5.2.13> Non. Credin te impune habiturum? Unam hanc noxiam
<ter. eun. 5.2.14> Mitte: si aliam admisero umquam, occidito.
<ter. eun. 5.2.15> Num meam saevitiam veritus es? Non.
<ter. eun. 5.2.16> Quid igitur? Hanc metui ne me criminaretur tibi.
<ter. eun. 5.2.17> Quid feceras? Paulum quiddam. Eho, paulum, impudens?
<ter. eun. 5.2.18> An paulum hoc esse tibi videtur, virginem
<ter. eun. 5.2.19> Vitiare civem? Conservam esse credidi.
<ter. eun. 5.2.20> Conservam? Vix me contineo quin involem in
<ter. eun. 5.2.21> Capillum. Monstrum etiam ultro derisum advenit.
<ter. eun. 5.2.22> Abin hinc, insana? Quid ita vero? debeam,
<ter. eun. 5.2.23> Credo, isti quicquam furcifero, si id fecerim;
<ter. eun. 5.2.24> Praesertim cium se servum fateatur tuum.
<ter. eun. 5.2.25> Missa haec faciamus. Non te lignum, Chaerea,
<ter. eun. 5.2.26> Fecisti; nam etsi ego digna hac contumelia
<ter. eun. 5.2.27> Sum maxime, at tu indignius qui faceres tamen.
<ter. eun. 5.2.28> Neque edepol quid nunc consili capiam scio
<ter. eun. 5.2.29> De virgine istac: ita conturbasti mihi
<ter. eun. 5.2.30> Rationes omnes, ut eam non possim suis,
<ter. eun. 5.2.31> Ita ut aequum fuerat atque ut studui, tradere,
<ter. eun. 5.2.32> Ut solidum parerem hoc mihi beneficium, Chaerea.
<ter. eun. 5.2.33> At nunc dehinc spero aeternam inter nos gratiam
<ter. eun. 5.2.34> Fore, Thais. Saepe ex huiusmodi re quapiam et
<ter. eun. 5.2.35> Malo principio magna familiaritas
<ter. eun. 5.2.36> Conflata est. Quid si hoc quispiam voluit Deus?
<ter. eun. 5.2.37> Equidem pol in eam partem accipioque et volo.
<ter. eun. 5.2.38> Immo ita quaeso. Unum hoc scito; contumeliae
<ter. eun. 5.2.39> Non me fecisse causa sed amoris. Scio;
<ter. eun. 5.2.40> Et pol propterea magis nunc ignosco tibi.
<ter. eun. 5.2.41> Non adeo inhumano ingenio sum, Chaerea,
<ter. eun. 5.2.42> Neque ita imperita ut quid amor valeat nesciam.
<ter. eun. 5.2.43> Te quoque iam, Thais, ita me Di bene ament, amo.
<ter. eun. 5.2.44> Tum pol tibi ab istoc, hera, cavendum intelligo.
<ter. eun. 5.2.45> Non ausim. Nihil tibi quicquam credo. Desinas.
<ter. eun. 5.2.46> Nunc ego te in hac re mihi oro ut adiutrix sies:
<ter. eun. 5.2.47> Ego me tuae commendo et committo fidei;
<ter. eun. 5.2.48> Te mihi patronam capio, Thais; te obsecro.
<ter. eun. 5.2.49> Emoriar si non hanc uxorem duxero.
<ter. eun. 5.2.50> Tamen si pater----. Quid? ah volet, certo scio;
<ter. eun. 5.2.51> Civis modo haec sit. Paululum opperirier
<ter. eun. 5.2.52> Si vis, iam frater ipse hic aderit virginis:
<ter. eun. 5.2.53> Nutricem arcessitum it quae illam aluit parvulam.
<ter. eun. 5.2.54> In cognoscendo tute ipse aderis, Chaerea.
<ter. eun. 5.2.55> Ego vero maneo. Vin interea, dum is venit,
<ter. eun. 5.2.56> Domi opperiamur potius quam hic ante ostium?
<ter. eun. 5.2.57> Immo percupio. Quam tu rem actura obsecro es?
<ter. eun. 5.2.58> Nam quid ita? Rogitas? hunc tu in aedes cogitas
<ter. eun. 5.2.59> Recipere posthac? Cur non? Crede hoc meae fidei;
<ter. eun. 5.2.60> Dabit hic aliquam pugnam denuo.Au tace obsecro.
<ter. eun. 5.2.61> Parum perspexisse eius videre audaciam.
<ter. eun. 5.2.62> Non faciam, Pythias. Non pol credo, Chaerea,
<ter. eun. 5.2.63> Nisi si commissum non erit. Quin Pythias,
<ter. eun. 5.2.64> Tu me servato. Neque pol servandum tibi
<ter. eun. 5.2.65> Quicquam dare ausim, neque te servare: apage te.
<ter. eun. 5.2.66> Adest optime ipse frater. Perii hercle: obsecro,
<ter. eun. 5.2.67> Abeamus intro Thais: nolo me in via Cum hac veste videat.
<ter. eun. 5.2.68> Quamobrem tandem? an quia pudet? Id ipsum.
<ter. eun. 5.2.69> Id ipsum? Virgo vero. I prae; sequor.
<ter. eun. 5.2.70> Tu istic mane, ut Chremem introducas, Pythias.
<ter. eun. 5.3.1> Quid? quid venire in mentem nunc possit mihi?
<ter. eun. 5.3.2> Quidnam qui referam illi sacrilego gratiam
<ter. eun. 5.3.3> Qui hunc supposuit nobis? Move vero ocius
<ter. eun. 5.3.4> Te nutrix. Moveo. Video; sed nihil promoves.
<ter. eun. 5.3.5> Iamne ostendisti signa nutrici? Omnia.
<ter. eun. 5.3.6> Amabo quid ait? cognoscitne? Ac memoriter.
<ter. eun. 5.3.7> Bene edepol narras; nam illi faveo virgini.
<ter. eun. 5.3.8> Ite intro: iamdudum hera vos exspectat domi.
<ter. eun. 5.3.9> Virum bonum eccum Parmenonem incedere
<ter. eun. 5.3.10> Video. Vide ut otiosus it si Dis placet.
<ter. eun. 5.3.11> Spero me habere qui hunc meo excruciem modo.
<ter. eun. 5.3.12> Ibo intro de cognitione ut certum sciam:
<ter. eun. 5.3.13> Post exibo atque hunc perterrebo sacrilegum.
<ter. eun. 5.4.1> Reviso quidnam Chaerea hic rerum gerat.
<ter. eun. 5.4.2> Quod si astu rem tractavit, Di vestram fidem,
<ter. eun. 5.4.3> Quantam et quam veram laudem capiet Parmeno!
<ter. eun. 5.4.4> Nam ut mittam, quod ei amorem difficillimum et
<ter. eun. 5.4.5> Carissimum, ab meretrice avara virginem
<ter. eun. 5.4.6> Quam amabat eam confeci sine molestia,
<ter. eun. 5.4.7> Sine surtu, sine dispendio; tum hoc alterum,
<ter. eun. 5.4.8> Id vero est quod ego mihi puto palmarium
<ter. eun. 5.4.9> Me repperisse, quo modo adolescentulus
<ter. eun. 5.4.10> Meretricum ingenia et mores posset noscere;
<ter. eun. 5.4.11> Mature ut quum cognorit perpetuo oderit.
<ter. eun. 5.4.12> Quae dum foris sunt, nihil videtur mundius;
<ter. eun. 5.4.13> Nec magis compositum quicquam, nec magis elegans:
<ter. eun. 5.4.14> Quae, cum amatore suo quum coenant, liguriunt.
<ter. eun. 5.4.15> Harum videre illuviem, sordes, inopiam;
<ter. eun. 5.4.16> Quam inhonestae solae sint domi, atque avidae cibi;
<ter. eun. 5.4.17> Quo pacto ex iure hesterno panem atrurn vorent;
<ter. eun. 5.4.18> Nosse omnia haec salus est adolescentulis.
<ter. eun. 5.4.19> Ego pol te pro istis dictis et factis, scelus,
<ter. eun. 5.4.20> Ulciscar, ut ne impune in nos illuseris.
<ter. eun. 5.4.21> Proh Deum fidem, facinus foedum! O infelicem adolescentulum!
<ter. eun. 5.4.22> O scelestum Parmenonem qui istum huc adduxit! Quid est?
<ter. eun. 5.4.23> Miseret me: itaque ut ne viderem misera huc effigi foras
<ter. eun. 5.4.24> Quae futura exempla dicunt in eum indigna. O Iupiter,
<ter. eun. 5.4.25> Quae illaec turba est? numnam ego perii? Adibo. Quid istuc Pythias?
<ter. eun. 5.4.26> Quid ais? in quem exempla fient? Rogitas audacissime?
<ter. eun. 5.4.27> Perdidisti istum quem adduxti pro eunucho adolescentulum,
<ter. eun. 5.4.28> Dum studes dare verba nobis. Quid ita? aut quid factum est? cedo.
<ter. eun. 5.4.29> Dicam. Virginem istam Thaidi quae hodie dono data est
<ter. eun. 5.4.30> Scis eam hinc civem esse, et fratrem eius esse apprime nobilem?
<ter. eun. 5.4.31> Nescio. Atqui sic inventa est: eam iste vitiavit miser.
<ter. eun. 5.4.32> Ille ubi id rescivit factum, frater violentissimus ----
<ter. eun. 5.4.33> Quidnam fecit? colligavit primum eum miseris modis.
<ter. eun. 5.4.34> Colligavit? Atque equidem orante ut ne id faceret Thaide.
<ter. eun. 5.4.35> Quid ais? Nunc minatur porro sese id quod moechis solet;
<ter. eun. 5.4.36> Quod ego numquam vidi fieri, neque velim. Qua audacia
<ter. eun. 5.4.37> Tantum facinus audet? Quid ita tantum? An non tibi hoc maximum est?
<ter. eun. 5.4.38> Quis homo pro moecho umquam vidit in domo meretricia
<ter. eun. 5.4.39> Prehendi quemquam? Nescio. At ne hoc nesciatis, Pythias,
<ter. eun. 5.4.40> Dico, edico vobis, nostrum esse illum herilem filium.
<ter. eun. 5.4.41> Hem Obsecro, an is est? Ne quam in illum Thais vim fieri sinat.
<ter. eun. 5.4.42> Atque adeo autem cur non egomet intro eo? Vide, Parmeno,
<ter. eun. 5.4.43> Quid agas, ne neque illi prosis et tu pereas; nam hoc putant,
<ter. eun. 5.4.44> Quicquid factum est a te esse ortum. Quid igitur faciam miser?
<ter. eun. 5.4.45> Quidve incipiam? ecce autem video rure redeuntem senem.
<ter. eun. 5.4.46> Dicam huic, an non? dicam hercle, etsi mihi magnum malum
<ter. eun. 5.4.47> Scio paratum; sed necesse est huic ut subveniat. Sapis.
<ter. eun. 5.4.48> Ego abeo intro: tu isti narra omnem rem ordine ut factum siet.
<ter. eun. 5.5.1> Ex meo propinquo rure hoc capio commodi,
<ter. eun. 5.5.2> Neque agri neque urbis odium me umquam percipit.
<ter. eun. 5.5.3> Ubi satias coepit fieri commuto locum.
<ter. eun. 5.5.4> Sed estne ille noster Parmeno? et certe ipsus est.
<ter. eun. 5.5.5> Quem praestolare, Parmeno, hic ante ostium?
<ter. eun. 5.5.6> Quis homo est? ehem, salvum te advenire, here, gaudeo.
<ter. eun. 5.5.7> Quem praestolare? Perii: lingua haeret metu.
<ter. eun. 5.5.8> Hem, quid est? quid trepidas? satin salve? dic mihi.
<ter. eun. 5.5.9> Here, primum te arbitrari quod res est velim;
<ter. eun. 5.5.10> Quicquid huius factum est culpa non factum est mea.
<ter. eun. 5.5.11> Quid? Recte sane interrogasti: oportuit
<ter. eun. 5.5.12> Rem praenarrasse me. Emit quendam Phaedria
<ter. eun. 5.5.13> Eunuchum quem dono huic daret. Cui?
<ter. eun. 5.5.14> Thaidi. Emit? perii hercle: quanti? Viginti minis.
<ter. eun. 5.5.15> Actum est. Tum quandam fidicinam amat hic Chaerea.
<ter. eun. 5.5.16> Hem, quid? amat? an scit iam ille quid meretrix siet?
<ter. eun. 5.5.17> An in Astu venit? aliud ex alio malum.
<ter. eun. 5.5.18> Here, ne me spectes: me impulsore haec non facit.
<ter. eun. 5.5.19> Omitte de te dicere: ego te, furcifer,
<ter. eun. 5.5.20> Si vivo--Sed istuc, quicquid est, primum expedi.
<ter. eun. 5.5.21> Is pro illo eunucho ad Thaidem deductus est.
<ter. eun. 5.5.22> Pro eunuchon? Sic est: hunc pro moecho postea
<ter. eun. 5.5.23> Comprehendere intus, et constrinxere. Occidi.
<ter. eun. 5.5.24> Audaciam meretricum specta. Numquid est
<ter. eun. 5.5.25> Aliud mali damnive quod non dixeris Reliquum?
<ter. eun. 5.5.26> Tantum est. Cesso huc introrumpere?
<ter. eun. 5.5.27> Non dubium est quin mihi magnum ex hac re sit malum;
<ter. eun. 5.5.28> Nisi quia necessus fuit hoc facere, id gaudeo,
<ter. eun. 5.5.29> Propter me hisce aliquid esse eventurum mali.
<ter. eun. 5.5.30> Nam iam diu aliquam causam quaerebat senex,
<ter. eun. 5.5.31> Quamobrem insigne aliquid faceret iis. Nunc repperit.
<ter. eun. 5.6.1> Numquam edepol quicquam iam diu quod magis vellem evenire
<ter. eun. 5.6.2> Mihi evenit quam quod modo senex intro ad nos venit errans.
<ter. eun. 5.6.3> Mihi solae ridiculo fuit, quae quid timeret scibam.
<ter. eun. 5.6.4> Quid hoc autem est? Nunc id prodeo ut conveniam Parmenonem.
<ter. eun. 5.6.5> Sed ubi, obsecro, is est? Me quaerit haec. Atque eccum video: adibo.?
<ter. eun. 5.6.6> Quid est inepta? quid tibi vis? quid rides? pergin?
<ter. eun. 5.6.7> Perii. Defessa iam sum misera te ridendo. Quid ita? Rogitas?
<ter. eun. 5.6.8> Numquam, pol, hominem stultiorem vidi nec videbo. Ah,
<ter. eun. 5.6.9> Non possum satis narrare quos ludos praebueris intus.
<ter. eun. 5.6.10> At etiam primo callidum et disertum credidi hominem.
<ter. eun. 5.6.11> Quid? ilicone credere ea quae dixi oportuit te?
<ter. eun. 5.6.12> An poenitebat flagitii te auctore quod fecisset
<ter. eun. 5.6.13> Adolescens, ni miserum insuper etiam patri indicares?
<ter. eun. 5.6.14> Nam quid illi credis animi tum fuisse ubi vestem vidit
<ter. eun. 5.6.15> Illam esse eum indutum pater? quid est? iam scis te perisse?
<ter. eun. 5.6.16> Hem. Quid dixti, pessima? an mentita es? etiam rides?
<ter. eun. 5.6.17> Itan lepidum tibi visum est, scelus, nos irridere?
<ter. eun. 5.6.18> Nimium. Si quidem istuc impune habueris. Verum. Reddam hercle.
<ter. eun. 5.6.19> Credo. Sed in diem istuc, Parmeno, est fortasse quod minare.
<ter. eun. 5.6.20> Tu iam pendebis, qui stultum adolescentulum nobilitas
<ter. eun. 5.6.21> Flagitiis, et eundem indicas: uterque exempla in te edent.
<ter. eun. 5.6.22> Nullus sum. Hic pro illo munere tibi honos est habitus: abeo.
<ter. eun. 5.6.23> Egomet meo indicio miser quasi sorex hodie perii.
<ter. eun. 5.7.1> Quid nunc? qua spe aut quo consilio huc imus? quid inceptas, Thraso?
<ter. eun. 5.7.2> Egone? ut Thaidi me dedam, et faciam quod iubeat.
<ter. eun. 5.7.3> Quid est? Qui minus quam Hercules servivit Omphalae?
<ter. eun. 5.7.4> Exemplum placet. Utinam tibi commitigari videam sandalio caput.
<ter. eun. 5.7.5> Sed fores crepuerunt ab ea.
<ter. eun. 5.7.6> Perii. Quid hoc autem est mali?
<ter. eun. 5.7.7> Hunc ego numquam videram etiam: quidnam hic properans prosilit?
<ter. eun. 5.8.1> O populares, ecquis me hodie vivit fortunatior?
<ter. eun. 5.8.2> Nemo hercle quisquam; nam in me plane Di potestatem suam
<ter. eun. 5.8.3> Omnem ostendere, cui tam subito tot contigerint commoda.
<ter. eun. 5.8.4> Quid hic laetus est? O Parmeno mi, O mearum voluptatum omnium
<ter. eun. 5.8.5> Inventor, inceptor, perfector; scin me in quibus sim gaudiis?
<ter. eun. 5.8.6> Scis Pamphilam meam inventam civem? Audivi. Scis sponsam mihi?
<ter. eun. 5.8.7> Bene, ita me Di ament, factum. Audin tu hic quid ait? Tum autem Phaedriae
<ter. eun. 5.8.8> Meo fratri gaudeo esse amorem omnem in tranquillo: una est domus.
<ter. eun. 5.8.9> Thais patri se commendavit in clientelam et fidem;
<ter. eun. 5.8.10> Nobis dedit se.Fratris igitur Thais tota est? Scilicet.
<ter. eun. 5.8.11> Iam hoc aliud est quod gaudeamus: miles pellitur foras.
<ter. eun. 5.8.12> Tum tu frater, ubi ubi est, fac quam primum haec audiat. Visam domum.
<ter. eun. 5.8.13> Numquid, Gnatho, tu dubitas quin ego nunc perpetuo perierim?
<ter. eun. 5.8.14> Sine dubio opinor. Quid commemorem primum aut laudem maxime?
<ter. eun. 5.8.15> Illumne qui mihi dedit consilium ut facerem; an me qui ausus sim
<ter. eun. 5.8.16> Incipere? an fortunam collaudem quae gubernatrix fuit;
<ter. eun. 5.8.17> Quae tot res, tantas tam opportune in unum conclusit diem?
<ter. eun. 5.8.18> An mei patris festivitatem et facilitatem? O Iupiter,
<ter. eun. 5.8.19> Serva, obsecro, haec nobis bona. Di vestram fidem, incredibilia
<ter. eun. 5.8.20> Parmeno modo quae narravit: sed ubi est frater? Praesto adest.
<ter. eun. 5.8.21> Gaudeo. Satis credo: nihil est Thaide hac, frater, tua
<ter. eun. 5.8.22> Dignius quod ametur; ita nostrae omni est fautrix familiae.
<ter. eun. 5.8.23> Mihi illam laudas? Perii, quanto minus spei est, tanto magis amo.
<ter. eun. 5.8.24> Obsecro, Gnatho, in te spes est. Quid vis faciam? Perfice hoc
<ter. eun. 5.8.25> Precibus, pretio, ut haeream in parte aliqua tandem apud Thaidem.
<ter. eun. 5.8.26> Difficile est. Si quid conlibuit, novi te: hoc si effeceris,
<ter. eun. 5.8.27> Quodvis donum et praemium a me optato, id optatum feres.
<ter. eun. 5.8.28> Itane?Sic erit. Si efficio hoc, postulo ut mihi tua domus
<ter. eun. 5.8.29> Te praesente absente pateat; invocato ut sit locus
<ter. eun. 5.8.30> Semper. Do fidem futurum.Accingar. Quem hic ego audio?
<ter. eun. 5.8.31> O Thraso! Salvete. Tu fortasse quae facta hic sient Nescis.
<ter. eun. 5.8.32> Scio. Cur te ergo in his ego conspicor regionibus?
<ter. eun. 5.8.33> Vobis fretus. Scin quam fretus? Miles, edico tibi,
<ter. eun. 5.8.34> Si te in platea offendero hac post umquam, quod dicas mihi,
<ter. eun. 5.8.35> "Alium quaerebam, iter hac habui," periisti. Heia, haud sic decet.
<ter. eun. 5.8.36> Dictum est. Non cognosco vestrum tam superbum. Sic erit.
<ter. eun. 5.8.37> Prius audite paucis; quod quum dixero, si placuerit,
<ter. eun. 5.8.38> Facitote. Audiamus. Tu concede paullum istuc, Thraso.
<ter. eun. 5.8.39> Principio ego vos credere ambos hoc mihi vehementer velim,
<ter. eun. 5.8.40> Me, huius quicquid facio, id facere maxime causa mea:
<ter. eun. 5.8.41> Verum si idem vobis prodest, vos non facere inscitia est.
<ter. eun. 5.8.42> Quid id est? Militem ego rivalem recipiendum censeo.
<ter. eun. 5.8.43> Hem,Recipiendum? Cogita modo. Tu hercle cum illa, Phaedria,
<ter. eun. 5.8.44> Et libenter vivis; etenim bene libenter victitas.
<ter. eun. 5.8.45> Quod des paulum est; et necesse est multum accipere Thaidem,
<ter. eun. 5.8.46> Ut tuo amori suppeditare possit sine sumtu tuo.
<ter. eun. 5.8.47> Ad omnia haec magis opportunus, nec magis ex usu tuo
<ter. eun. 5.8.48> Nemo est: principio et habet quod det, et dat nemo largius.
<ter. eun. 5.8.49> Fatuus est, insulsus, tardus: stertit noctesque et dies.
<ter. eun. 5.8.50> Neque istum metuas ne amet mulier: facile pellas, ubi velis.
<ter. eun. 5.8.51> Quid agimus? Praeterea hoc etiam, quod ego vel primum puto:
<ter. eun. 5.8.52> Accipit hominem nemo melius prorsus, neque prolixius.
<ter. eun. 5.8.53> Mirum ni illoc homine quoquo pacto opus est. Idem ego arbitror.
<ter. eun. 5.8.54> Riecte facitis. Unum etiam hoc vos oro, ut me in vestrum gregem
<ter. eun. 5.8.55> Recipiatis: satis diu hoc iam saxum volvo. Recipimus.
<ter. eun. 5.8.56> Ac libenter. At ego pro istoc, Phaedria, et tu, Chaerea,
<ter. eun. 5.8.57> Hunc comedendum et deridendum vobis propino. Placet.
<ter. eun. 5.8.58> Dignus est. Thraso, ubi vis accede. Obsecro te, quid agimus?
<ter. eun. 5.8.59> Quid? isti te ignorabant: postquam eis mores ostendi tuos,
<ter. eun. 5.8.60> Et collaudavi secundum facta et virtutes tuas,
<ter. eun. 5.8.61> Impetravi. Bene fecisti: gratiam habeo maximam.
<ter. eun. 5.8.62> Numquam etiam fui usquam quin me omlnes amarent plurimum.
<ter. eun. 5.8.63> Dixine ego in hoc inesse vobis Atticam elegantiam?
<ter. eun. 5.8.64> Nihil praetermissum est: ite hac.
<ter. eun. 5.8.65> Vol valete, et plaudite.
