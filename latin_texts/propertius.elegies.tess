<prop. 1.1.1> Cynthia prima suis miserum me cepit ocellis,
<prop. 1.1.2> contactum nullis ante cupidinibus.
<prop. 1.1.3> tum mihi constantis deiecit lumina fastus
<prop. 1.1.4> et caput impositis pressit Amor pedibus,
<prop. 1.1.5> donec me docuit castas odisse puellas
<prop. 1.1.6> improbus, et nullo vivere consilio.
<prop. 1.1.7> ei mihi, iam toto furor hic non deficit anno,
<prop. 1.1.8> cum tamen adversos cogor habere deos.
<prop. 1.1.9> Milanion nullos fugiendo, Tulle, labores
<prop. 1.1.10> saevitiam durae contudit Iasidos.
<prop. 1.1.11> nam modo Partheniis amens errabat in antris,
<prop. 1.1.12> rursus in hirsutas ibat et ille feras;
<prop. 1.1.13> ille etiam Hylaei percussus vulnere rami
<prop. 1.1.14> saucius Arcadiis rupibus ingemuit.
<prop. 1.1.15> ergo velocem potuit domuisse puellam:
<prop. 1.1.16> tantum in amore fides et benefacta valent.
<prop. 1.1.17> in me tardus Amor non ullas cogitat artes,
<prop. 1.1.18> nec meminit notas, ut prius, ire vias.
<prop. 1.1.19> at vos, deductae quibus est pellacia lunae
<prop. 1.1.20> et labor in magicis sacra piare focis,
<prop. 1.1.21> en agedum dominae mentem convertite nostrae,
<prop. 1.1.22> et facite illa meo palleat ore magis!
<prop. 1.1.23> tunc ego crediderim Manes et sidera vobis
<prop. 1.1.24> posse Cytinaeis ducere carminibus.
<prop. 1.1.25> aut vos, qui sero lapsum revocatis, amici,
<prop. 1.1.26> quaerite non sani pectoris auxilia.
<prop. 1.1.27> fortiter et ferrum saevos patiemur et ignes,
<prop. 1.1.28> sit modo libertas quae velit ira loqui.
<prop. 1.1.29> ferte per extremas gentes et ferte per undas,
<prop. 1.1.30> qua non ulla meum femina norit iter.
<prop. 1.1.31> vos remanete, quibus facili deus annuit aure,
<prop. 1.1.32> sitis et in tuto semper amore pares.
<prop. 1.1.33> nam me nostra Venus noctes exercet amaras,
<prop. 1.1.34> et nullo vacuus tempore defit Amor.
<prop. 1.1.35> hoc, moneo, vitate malum: sua quemque moretur
<prop. 1.1.36> cura, neque assueto mutet amore torum.
<prop. 1.1.37> quod si quis monitis tardas adverterit aures,
<prop. 1.1.38> heu referet quanto verba dolore mea!
<prop. 1.2.1> Quid iuvat ornato procedere, vita, capillo
<prop. 1.2.2> et tenuis Coa veste movere sinus,
<prop. 1.2.3> aut quid Orontea crines perfundere murra,
<prop. 1.2.4> teque peregrinis vendere muneribus,
<prop. 1.2.5> naturaeque decus mercato perdere cultu,
<prop. 1.2.6> nec sinere in propriis membra nitere bonis?
<prop. 1.2.7> crede mihi, non ulla tuaest medicina figurae:
<prop. 1.2.8> nudus Amor formam non amat artificem.
<prop. 1.2.9> aspice quos summittat humus non fossa colores,
<prop. 1.2.10> ut veniant hederae sponte sua melius,
<prop. 1.2.11> surgat et in solis formosior arbutus antris,
<prop. 1.2.12> et sciat indocilis currere lympha vias.
<prop. 1.2.13> litora nativis praefulgent picta lapillis,
<prop. 1.2.14> et volucres nulla dulcius arte canunt.
<prop. 1.2.15> non sic Leucippis succendit Castora Phoebe,
<prop. 1.2.16> Pollucem cultu non Helaira soror;
<prop. 1.2.17> non, Idae et cupido quondam discordia Phoebo,
<prop. 1.2.18> Eueni patriis filia litoribus;
<prop. 1.2.19> nec Phrygium falso traxit candore maritum
<prop. 1.2.20> avecta externis Hippodamia rotis:
<prop. 1.2.21> sed facies aderat nullis obnoxia gemmis,
<prop. 1.2.22> qualis Apelleis est color in tabulis.
<prop. 1.2.23> non illis studium fuco conquirere amantes:
<prop. 1.2.24> illis ampla satis forma pudicitia.
<prop. 1.2.25> non ego nunc vereor ne sis tibi vilior istis:
<prop. 1.2.26> uni si qua placet, culta puella sat est;
<prop. 1.2.27> cum tibi praesertim Phoebus sua carmina donet
<prop. 1.2.28> Aoniamque libens Calliopea lyram,
<prop. 1.2.29> unica nec desit iucundis gratia verbis,
<prop. 1.2.30> omnia quaeque Venus, quaeque Minerva probat.
<prop. 1.2.31> his tu semper eris nostrae gratissima vitae,
<prop. 1.3.1> Qualis Thesea iacuit cedente carina
<prop. 1.3.2> languida desertis Cnosia litoribus;
<prop. 1.3.3> qualis et accubuit primo Cepheia somno
<prop. 1.3.4> libera iam duris cotibus Andromede;
<prop. 1.3.5> nec minus assiduis Edonis fessa choreis
<prop. 1.3.6> qualis in herboso concidit Apidano:
<prop. 1.3.7> talis visa mihi mollem spirare quietem
<prop. 1.3.8> Cynthia consertis nixa caput manibus,
<prop. 1.3.9> ebria cum multo traherem vestigia Baccho,
<prop. 1.3.10> et quaterent sera nocte facem pueri.
<prop. 1.3.11> hanc ego, nondum etiam sensus deperditus omnis,
<prop. 1.3.12> molliter impresso conor adire toro;
<prop. 1.3.13> et quamvis duplici correptum ardore iuberent
<prop. 1.3.14> hac Amor hac Liber, durus uterque deus,
<prop. 1.3.15> subiecto leviter positam temptare lacerto
<prop. 1.3.16> osculaque admota sumere tarda manu,
<prop. 1.3.17> non tamen ausus eram dominae turbare quietem,
<prop. 1.3.18> expertae metuens iurgia saevitiae;
<prop. 1.3.19> sed sic intentis haerebam fixus ocellis,
<prop. 1.3.20> Argus ut ignotis cornibus Inachidos.
<prop. 1.3.21> et modo solvebam nostra de fronte corollas
<prop. 1.3.22> ponebamque tuis, Cynthia, temporibus;
<prop. 1.3.23> et modo gaudebam lapsos formare capillos;
<prop. 1.3.24> nunc furtiva cavis poma dabam manibus:
<prop. 1.3.25> omnia quae ingrato largibar munera somno,
<prop. 1.3.26> munera de prono saepe voluta sinu;
<prop. 1.3.27> et quotiens raro duxti suspiria motu,
<prop. 1.3.28> obstupui vano credulus auspicio,
<prop. 1.3.29> ne qua tibi insolitos portarent visa timores,
<prop. 1.3.30> neve quis invitam cogeret esse suam:
<prop. 1.3.31> donec diversas praecurrens luna fenestras,
<prop. 1.3.32> luna moraturis sedula luminibus,
<prop. 1.3.33> compositos levibus radiis patefecit ocellos.
<prop. 1.3.34> sic ait in molli fixa toro cubitum:
<prop. 1.3.35> 'tandem te nostro referens iniuria lecto
<prop. 1.3.36> alterius clausis expulit e foribus?
<prop. 1.3.37> namque ubi longa meae consumpsti tempora noctis,
<prop. 1.3.38> languidus exactis, ei mihi, sideribus?
<prop. 1.3.39> o utinam talis perducas, improbe, noctes,
<prop. 1.3.40> me miseram qualis semper habere iubes!
<prop. 1.3.41> nam modo purpureo fallebam stamine somnum,
<prop. 1.3.42> rursus et Orpheae carmine, fessa, lyrae;
<prop. 1.3.43> interdum leviter mecum deserta querebar
<prop. 1.3.44> externo longas saepe in amore moras:
<prop. 1.3.45> dum me iucundis lassam Sopor impulit alis.
<prop. 1.3.46> illa fuit lacrimis ultima cura meis.'
<prop. 1.4.1> Quid mihi tam multas laudando, Basse, puellas
<prop. 1.4.2> mutatum domina cogis abire mea?
<prop. 1.4.3> quid me non pateris vitae quodcumque sequetur
<prop. 1.4.4> hoc magis assueto ducere servitio?
<prop. 1.4.5> tu licet Antiopae formam Nycteidos, et tu
<prop. 1.4.6> Spartanae referas laudibus Hermionae,
<prop. 1.4.7> et quascumque tulit formosi temporis aetas;
<prop. 1.4.8> Cynthia non illas nomen habere sinat:
<prop. 1.4.9> nedum, si levibus fuerit collata figuris,
<prop. 1.4.10> inferior duro iudice turpis eat.
<prop. 1.4.11> haec sed forma mei pars est extrema furoris;
<prop. 1.4.12> sunt maiora, quibus, Basse, perire iuvat:
<prop. 1.4.13> ingenuus color et motis decor artubus et quae
<prop. 1.4.14> gaudia sub tacita discere veste libet.
<prop. 1.4.15> quo magis et nostros contendis solvere amores,
<prop. 1.4.16> hoc magis accepta fallit uterque fide.
<prop. 1.4.17> non impune feres: sciet haec insana puella
<prop. 1.4.18> et tibi non tacitis vocibus hostis erit;
<prop. 1.4.19> nec tibi me post haec committet Cynthia nec te
<prop. 1.4.20> quaeret; erit tanti criminis illa memor,
<prop. 1.4.21> et te circum omnis alias irata puellas
<prop. 1.4.22> differet: heu nullo limine carus eris.
<prop. 1.4.23> nullas illa suis contemnet fletibus aras,
<prop. 1.4.24> et quicumque sacer, qualis ubique, lapis.
<prop. 1.4.25> non ullo gravius temptatur Cynthia damno
<prop. 1.4.26> quam sibi cum rapto cessat amore decus,
<prop. 1.4.27> praecipue nostro. maneat sic semper, adoro,
<prop. 1.4.28> nec quicquam ex illa quod querar inveniam!
<prop. 1.5.1> invide, tu tandem voces compesce molestas
<prop. 1.5.2> et sine nos cursu, quo sumus, ire pares!
<prop. 1.5.3> Quid tibi vis, insane? meae sentire furores?
<prop. 1.5.4> infelix, properas ultima nosse mala,
<prop. 1.5.5> et miser ignotos vestigia ferre per ignes,
<prop. 1.5.6> et bibere e tota toxica Thessalia.
<prop. 1.5.7> non est illa vagis similis collata puellis:
<prop. 1.5.8> molliter irasci non sciet illa tibi.
<prop. 1.5.9> quod si forte tuis non est contraria votis,
<prop. 1.5.10> at tibi curarum milia quanta dabit!
<prop. 1.5.11> non tibi iam somnos, non illa relinquet ocellos:
<prop. 1.5.12> illa ferox animis alligat una viros.
<prop. 1.5.13> a, mea contemptus quotiens ad limina curres,
<prop. 1.5.14> cum tibi singultu fortia verba cadent,
<prop. 1.5.15> et tremulus maestis orietur fletibus horror,
<prop. 1.5.16> et timor informem ducet in ore notam,
<prop. 1.5.17> et quaecumque voles fugient tibi verba querenti,
<prop. 1.5.18> nec poteris, qui sis aut ubi, nosse miser!
<prop. 1.5.19> tum grave servitium nostrae cogere puellae
<prop. 1.5.20> discere et exclusum quid sit abire domum;
<prop. 1.5.21> nec iam pallorem totiens mirabere nostrum,
<prop. 1.5.22> aut cur sim toto corpore nullus ego.
<prop. 1.5.23> nec tibi nobilitas poterit succurrere amanti:
<prop. 1.5.24> nescit Amor priscis cedere imaginibus.
<prop. 1.5.25> quod si parva tuae dederis vestigia culpae,
<prop. 1.5.26> quam cito de tanto nomine rumor eris!
<prop. 1.5.27> non ego tum potero solacia ferre roganti,
<prop. 1.5.28> cum mihi nulla mei sit medicina mali;
<prop. 1.5.29> sed pariter miseri socio cogemur amore
<prop. 1.5.30> alter in alterius mutua flere sinu.
<prop. 1.5.31> quare, quid possit mea Cynthia, desine, Galle,
<prop. 1.5.32> quaerere: non impune illa rogata venit.
<prop. 1.6.1> Non ego nunc Hadriae vereor mare noscere tecum,
<prop. 1.6.2> Tulle, neque Aegaeo ducere vela salo,
<prop. 1.6.3> cum quo Rhipaeos possim conscendere montes
<prop. 1.6.4> ulteriusque domos vadere Memnonias;
<prop. 1.6.5> sed me complexae remorantur verba puellae,
<prop. 1.6.6> mutatoque graves saepe colore preces.
<prop. 1.6.7> illa mihi totis argutat noctibus ignes,
<prop. 1.6.8> et queritur nullos esse relicta deos;
<prop. 1.6.9> illa meam mihi iam se denegat, illa minatur
<prop. 1.6.10> quae solet ingrato tristis amica viro.
<prop. 1.6.11> his ego non horam possum durare querelis:
<prop. 1.6.12> ah pereat, si quis lentus amare potest!
<prop. 1.6.13> an mihi sit tanti doctas cognoscere Athenas
<prop. 1.6.14> atque Asiae veteres cernere divitias,
<prop. 1.6.15> ut mihi deducta faciat convicia puppi
<prop. 1.6.16> Cynthia et insanis ora notet manibus,
<prop. 1.6.17> osculaque opposito dicat sibi debita vento,
<prop. 1.6.18> et nihil infido durius esse viro?
<prop. 1.6.19> tu patrui meritas conare anteire secures,
<prop. 1.6.20> et vetera oblitis iura refer sociis.
<prop. 1.6.21> nam tua non aetas umquam cessavit amori,
<prop. 1.6.22> semper at armatae cura fuit patriae;
<prop. 1.6.23> et tibi non umquam nostros puer iste labores
<prop. 1.6.24> afferat et lacrimis omnia nota meis!
<prop. 1.6.25> me sine, quem semper voluit fortuna iacere,
<prop. 1.6.26> huic animam extremam reddere nequitiae.
<prop. 1.6.27> multi longinquo periere in amore libenter,
<prop. 1.6.28> in quorum numero me quoque terra tegat.
<prop. 1.6.29> non ego sum laudi, non natus idoneus armis:
<prop. 1.6.30> hanc me militiam fata subire volunt.
<prop. 1.6.31> at tu, seu mollis qua tendit Ionia, seu qua
<prop. 1.6.32> Lydia Pactoli tingit arata liquor,
<prop. 1.6.33> seu pedibus terras seu pontum remige carpes,
<prop. 1.6.34> ibis et accepti pars eris imperii:
<prop. 1.6.35> tum tibi si qua mei veniet non immemor hora,
<prop. 1.6.36> vivere me duro sidere certus eris.
<prop. 1.7.1> Dum tibi Cadmeae dicuntur, Pontice, Thebae
<prop. 1.7.2> armaque fraternae tristia militiae,
<prop. 1.7.3> atque, ita sim felix, primo contendis Homero
<prop. 1.7.4> (sint modo fata tuis mollia carminibus),
<prop. 1.7.5> nos, ut consuemus, nostros agitamus amores,
<prop. 1.7.6> atque aliquid duram quaerimus in dominam;
<prop. 1.7.7> nec tantum ingenio quantum servire dolori
<prop. 1.7.8> cogor et aetatis tempora dura queri.
<prop. 1.7.9> hic mihi conteritur vitae modus, haec mea famast,
<prop. 1.7.10> hinc cupio nomen carminis ire mei.
<prop. 1.7.11> me laudent doctae solum placuisse puellae,
<prop. 1.7.12> Pontice, et iniustas saepe tulisse minas;
<prop. 1.7.13> me legat assidue post haec neglectus amator,
<prop. 1.7.14> et prosint illi cognita nostra mala.
<prop. 1.7.15> te quoque si certo puer hic concusserit arcu—
<prop. 1.7.16> quo nollem nostros me violasse deos!—
<prop. 1.7.17> longe castra tibi, longe miser agmina septem
<prop. 1.7.18> flebis in aeterno surda iacere situ;
<prop. 1.7.19> et frustra cupies mollem componere versum,
<prop. 1.7.20> nec tibi subiciet carmina serus Amor.
<prop. 1.7.21> tum me non humilem mirabere saepe poetam,
<prop. 1.7.22> tunc ego Romanis praeferar ingeniis.
<prop. 1.7.25> tu cave nostra tuo contemnas carmina fastu:
<prop. 1.7.26> saepe venit magno faenore tardus Amor.
<prop. 1.8a.1> Tune igitur demens, nec te mea cura moratur?
<prop. 1.8a.2> an tibi sum gelida vilior Illyria?
<prop. 1.8a.3> et tibi iam tanti, quicumquest, iste videtur,
<prop. 1.8a.4> ut sine me vento quolibet ire velis?
<prop. 1.8a.5> tune audire potes vesani murmura ponti
<prop. 1.8a.6> fortis, et in dura nave iacere potes?
<prop. 1.8a.7> tu pedibus teneris positas fulcire pruinas,
<prop. 1.8a.8> tu potes insolitas, Cynthia, ferre nives?
<prop. 1.8a.9> o utinam hibernae duplicentur tempora brumae,
<prop. 1.8a.10> et sit iners tardis navita Vergiliis,
<prop. 1.8a.11> nec tibi Tyrrhena solvatur funis harena,
<prop. 1.8a.12> neve inimica meas elevet aura preces
<prop. 1.8a.15> et me defixum vacua patiatur in ora
<prop. 1.8a.16> crudelem infesta saepe vocare manu!
<prop. 1.8a.17> sed quocumque modo de me, periura, mereris,
<prop. 1.8a.18> sit Galatea tuae non aliena viae;
<prop. 1.8a.13> atque ego non videam talis subsidere ventos,
<prop. 1.8a.14> cum tibi provectas auferet unda rates,
<prop. 1.8a.19> ut te felici post victa Ceraunia remo
<prop. 1.8a.20> accipiat placidis Oricos aequoribus.
<prop. 1.8a.21> nam me non ullae poterunt corrumpere, de te
<prop. 1.8a.22> quin ego, vita, tuo limine verba querar;
<prop. 1.8a.23> nec me deficiet nautas rogitare citatos
<prop. 1.8a.24> 'dicite, quo portu clausa puella meast?',
<prop. 1.8a.25> et dicam 'licet Artaciis considat in oris,
<prop. 1.8a.26> et licet Hylaeis, illa futura meast.'
<prop. 1.8b.1> Hic erit! hic iurata manet! rumpantur iniqui!
<prop. 1.8b.2> vicimus: assiduas non tulit illa preces.
<prop. 1.8b.3> falsa licet cupidus deponat gaudia livor:
<prop. 1.8b.30> destitit ire novas Cynthia nostra vias.
<prop. 1.8b.31> illi carus ego et per me carissima Roma
<prop. 1.8b.32> dicitur, et sine me dulcia regna negat.
<prop. 1.8b.33> illa vel angusto mecum requiescere lecto
<prop. 1.8b.34> et quocumque modo maluit esse mea,
<prop. 1.8b.35> quam sibi dotatae regnum vetus Hippodamiae,
<prop. 1.8b.36> et quas Elis opes apta pararat equis.
<prop. 1.8b.37> quamvis magna daret, quamvis maiora daturus,
<prop. 1.8b.38> non tamen illa meos fugit avara sinus.
<prop. 1.8b.39> hanc ego non auro, non Indis flectere conchis,
<prop. 1.8b.40> sed potui blandi carminis obsequio.
<prop. 1.8b.41> sunt igitur Musae, neque amanti tardus Apollo,
<prop. 1.8b.42> quis ego fretus amo: Cynthia rara meast!
<prop. 1.8b.43> nunc mihi summa licet contingere sidera plantis:
<prop. 1.8b.44> sive dies seu nox venerit, illa meast!
<prop. 1.8b.45> nec mihi rivalis certos subducet amores:
<prop. 1.8b.46> ista meam norit gloria canitiem.
<prop. 1.9.1> Dicebam tibi venturos, irrisor, amores,
<prop. 1.9.2> nec tibi perpetuo libera verba fore:
<prop. 1.9.3> ecce iaces supplexque venis ad iura puellae,
<prop. 1.9.4> et tibi nunc quaevis imperat empta modo.
<prop. 1.9.5> non me Chaoniae vincant in amore columbae
<prop. 1.9.6> dicere, quos iuvenes quaeque puella domet.
<prop. 1.9.7> me dolor et lacrimae merito fecere peritum:
<prop. 1.9.8> atque utinam posito dicar amore rudis!
<prop. 1.9.9> quid tibi nunc misero prodest grave dicere carmen
<prop. 1.9.10> aut Amphioniae moenia flere lyrae?
<prop. 1.9.11> plus in amore valet Mimnermi versus Homero:
<prop. 1.9.12> carmina mansuetus lenia quaerit Amor.
<prop. 1.9.13> i quaeso et tristis istos sepone libellos,
<prop. 1.9.14> et cane quod quaevis nosse puella velit!
<prop. 1.9.15> quid si non esset facilis tibi copia! nunc tu
<prop. 1.9.16> insanus medio flumine quaeris aquam.
<prop. 1.9.17> necdum etiam palles, vero nec tangeris igni:
<prop. 1.9.18> haec est venturi prima favilla mali.
<prop. 1.9.19> tum magis Armenias cupies accedere tigres
<prop. 1.9.20> et magis infernae vincula nosse rotae,
<prop. 1.9.21> quam pueri totiens arcum sentire medullis
<prop. 1.9.22> et nihil iratae posse negare tuae.
<prop. 1.9.23> nullus Amor cuiquam facilis ita praebuit alas,
<prop. 1.9.24> ut non alterna presserit ille manu.
<prop. 1.9.25> nec te decipiat, quod sit satis illa parata:
<prop. 1.9.26> acrius illa subit, Pontice, si qua tuast,
<prop. 1.9.27> quippe ubi non liceat vacuos seducere ocellos,
<prop. 1.9.28> nec vigilare alio limine cedat Amor.
<prop. 1.9.29> qui non ante patet, donec manus attigit ossa:
<prop. 1.9.30> quisquis es, assiduas tu fuge blanditias!
<prop. 1.9.31> illis et silices et possint cedere quercus,
<prop. 1.9.32> nedum tu possis, spiritus iste levis.
<prop. 1.9.33> quare, si pudor est, quam primum errata fatere:
<prop. 1.9.34> dicere quo pereas saepe in amore levat.
<prop. 1.10.1> O iucunda quies, primo cum testis amori
<prop. 1.10.2> affueram vestris conscius in lacrimis!
<prop. 1.10.3> o noctem meminisse mihi iucunda voluptas,
<prop. 1.10.4> o quotiens votis illa vocanda meis,
<prop. 1.10.5> cum te complexa morientem, Galle, puella
<prop. 1.10.6> vidimus et longa ducere verba mora!
<prop. 1.10.7> quamvis labentis premeret mihi somnus ocellos
<prop. 1.10.8> et mediis caelo Luna ruberet equis,
<prop. 1.10.9> non tamen a vestro potui secedere lusu:
<prop. 1.10.10> tantus in alternis vocibus ardor erat.
<prop. 1.10.11> sed quoniam non es veritus concredere nobis,
<prop. 1.10.12> accipe commissae munera laetitiae:
<prop. 1.10.13> non solum vestros didici reticere dolores,
<prop. 1.10.14> est quiddam in nobis maius, amice, fide.
<prop. 1.10.15> possum ego diversos iterum coniungere amantes,
<prop. 1.10.16> et dominae tardas possum aperire fores;
<prop. 1.10.17> et possum alterius curas sanare recentis,
<prop. 1.10.18> nec levis in verbis est medicina meis.
<prop. 1.10.19> Cynthia me docuit, semper quae cuique petenda
<prop. 1.10.20> quaeque cavenda forent: non nihil egit Amor.
<prop. 1.10.21> tu cave ne tristi cupias pugnare puellae,
<prop. 1.10.22> neve superba loqui, neve tacere diu;
<prop. 1.10.23> neu, si quid petiit, ingrata fronte negaris,
<prop. 1.10.24> neu tibi pro vano verba benigna cadant.
<prop. 1.10.25> irritata venit, quando contemnitur illa,
<prop. 1.10.26> nec meminit iustas ponere laesa minas:
<prop. 1.10.27> at quo sis humilis magis et subiectus amori,
<prop. 1.10.28> hoc magis effectu saepe fruare bono.
<prop. 1.10.29> is poterit felix una remanere puella,
<prop. 1.10.30> qui numquam vacuo pectore liber erit.
<prop. 1.11.1> Ecquid te mediis cessantem, Cynthia, Baiis,
<prop. 1.11.2> qua iacet Herculeis semita litoribus,
<prop. 1.11.3> et modo Thesproti mirantem subdita regno
<prop. 1.11.4> proxima Misenis aequora nobilibus,
<prop. 1.11.5> nostri cura subit memores adducere noctes?
<prop. 1.11.6> ecquis in extremo restat amore locus?
<prop. 1.11.7> an te nescio quis simulatis ignibus hostis
<prop. 1.11.8> sustulit e nostris, Cynthia, carminibus,
<prop. 1.11.15> ut solet amoto labi custode puella,
<prop. 1.11.16> perfida communis nec meminisse deos?
<prop. 1.11.9> atque utinam mage te remis confisa minutis
<prop. 1.11.10> parvula Lucrina cumba moretur aqua,
<prop. 1.11.11> aut teneat clausam tenui Teuthrantis in unda
<prop. 1.11.12> alternae facilis cedere lympha manu,
<prop. 1.11.13> quam vacet alterius blandos audire susurros
<prop. 1.11.14> molliter in tacito litore compositam!
<prop. 1.11.17> non quia perspecta non es mihi cognita fama,
<prop. 1.11.18> sed quod in hac omnis parte timetur amor.
<prop. 1.11.19> ignosces igitur, si quid tibi triste libelli
<prop. 1.11.20> attulerint nostri: culpa timoris erit.
<prop. 1.11.21> ah mihi non maior carae custodia matris
<prop. 1.11.22> aut sine te vitae cura sit ulla meae!
<prop. 1.11.23> tu mihi sola domus, tu, Cynthia, sola parentes,
<prop. 1.11.24> omnia tu nostrae tempora laetitiae.
<prop. 1.11.25> seu tristis veniam seu contra laetus amicis,
<prop. 1.11.26> quicquid ero, dicam 'Cynthia causa fuit.'
<prop. 1.11.27> tu modo quam primum corruptas desere Baias:
<prop. 1.11.28> multis ista dabunt litora discidium,
<prop. 1.11.29> litora quae fuerunt castis inimica puellis:
<prop. 1.11.30> ah pereant Baiae, crimen amoris, aquae!
<prop. 1.12.1> Quid mihi desidiae non cessas fingere crimen,
<prop. 1.12.2> quod faciat nobis Cynthia, Roma, moram?
<prop. 1.12.3> tam multa illa meo divisast milia lecto,
<prop. 1.12.4> quantum Hypanis Veneto dissidet Eridano;
<prop. 1.12.5> nec mihi consuetos amplexu nutrit amores
<prop. 1.12.6> Cynthia, nec nostra dulcis in aure sonat.
<prop. 1.12.7> olim gratus eram: non ullo tempore cuiquam
<prop. 1.12.8> contigit ut simili posset amare fide.
<prop. 1.12.9> invidiae fuimus: num me deus obruit? an quae
<prop. 1.12.10> lecta Prometheis dividit herba iugis?
<prop. 1.12.11> non sum ego qui fueram: mutat via longa puellas.
<prop. 1.12.12> quantus in exiguo tempore fugit amor!
<prop. 1.12.13> nunc primum longas solus cognoscere noctes
<prop. 1.12.14> cogor et ipse meis auribus esse gravis.
<prop. 1.12.15> felix, qui potuit praesenti flere puellae
<prop. 1.12.16> (non nihil aspersus gaudet Amor lacrimis),
<prop. 1.12.17> aut, si despectus, potuit mutare calores
<prop. 1.12.18> (sunt quoque translato gaudia servitio).
<prop. 1.12.19> mi neque amare aliam neque ab hac desistere fas est:
<prop. 1.12.20> Cynthia prima fuit, Cynthia finis erit.
<prop. 1.13.1> Tu, quod saepe soles, nostro laetabere casu,
<prop. 1.13.2> Galle, quod abrepto solus amore vacem.
<prop. 1.13.3> at non ipse tuas imitabor, perfide, voces:
<prop. 1.13.4> fallere te numquam, Galle, puella velit.
<prop. 1.13.5> dum tibi deceptis augetur fama puellis,
<prop. 1.13.6> certus et in nullo quaeris amore moram,
<prop. 1.13.7> perditus in quadam tardis pallescere curis
<prop. 1.13.8> incipis, et primo lapsus abire gradu.
<prop. 1.13.9> haec erit illarum contempti poena doloris:
<prop. 1.13.10> multarum miseras exiget una vices.
<prop. 1.13.11> haec tibi vulgaris istos compescet amores,
<prop. 1.13.12> nec nova quaerendo semper amicus eris.
<prop. 1.13.13> haec non sum rumore malo, non augure doctus;
<prop. 1.13.14> vidi ego: me quaeso teste negare potes?
<prop. 1.13.15> vidi ego te toto vinctum languescere collo
<prop. 1.13.16> et flere iniectis, Galle, diu manibus,
<prop. 1.13.17> et cupere optatis animam deponere labris,
<prop. 1.13.18> et quae deinde meus celat, amice, pudor.
<prop. 1.13.19> non ego complexus potui diducere vestros:
<prop. 1.13.20> tantus erat demens inter utrosque furor.
<prop. 1.13.21> non sic Haemonio Salmonida mixtus Enipeo
<prop. 1.13.22> Taenarius facili pressit amore deus,
<prop. 1.13.23> nec sic caelestem flagrans amor Herculis Heben
<prop. 1.13.24> sensit ab Oetaeis gaudia prima rogis.
<prop. 1.13.25> una dies omnis potuit praecurrere amantes:
<prop. 1.13.26> nam tibi non tepidas subdidit illa faces,
<prop. 1.13.27> nec tibi praeteritos passast succedere fastus,
<prop. 1.13.28> nec sinet: addictum te tuus ardor aget.
<prop. 1.13.29> nec mirum, cum sit Iove dignae proxima Ledae
<prop. 1.13.30> et Ledae partu gratior, una tribus;
<prop. 1.13.31> illa sit Inachiis et blandior heroinis,
<prop. 1.13.32> illa suis verbis cogat amare Iovem.
<prop. 1.13.33> tu vero quoniam semel es periturus amore,
<prop. 1.13.34> utere: non alio limine dignus eras.
<prop. 1.13.35> qui tibi sit felix, quoniam novus incidit, error;
<prop. 1.13.36> et quotcumque voles, una sit ista tibi.
<prop. 1.14.1> Tu licet abiectus Tiberina molliter unda
<prop. 1.14.2> Lesbia Mentoreo vina bibas opere,
<prop. 1.14.3> et modo tam celeris mireris currere lintres
<prop. 1.14.4> et modo tam tardas funibus ire rates;
<prop. 1.14.5> et nemus omne satas intendat vertice silvas,
<prop. 1.14.6> urgetur quantis Caucasus arboribus;
<prop. 1.14.7> non tamen ista meo valeant contendere amori:
<prop. 1.14.8> nescit Amor magnis cedere divitiis.
<prop. 1.14.9> nam sive optatam mecum trahit illa quietem,
<prop. 1.14.10> seu facili totum ducit amore diem,
<prop. 1.14.11> tum mihi Pactoli veniunt sub tecta liquores,
<prop. 1.14.12> et legitur Rubris gemma sub aequoribus;
<prop. 1.14.13> tum mihi cessuros spondent mea gaudia reges:
<prop. 1.14.14> quae maneant, dum me fata perire volent!
<prop. 1.14.15> nam quis divitiis adverso gaudet Amore?
<prop. 1.14.16> nulla mihi tristi praemia sint Venere!
<prop. 1.14.17> illa potest magnas heroum infringere vires,
<prop. 1.14.18> illa etiam duris mentibus esse dolor:
<prop. 1.14.19> illa neque Arabium metuit transcendere limen
<prop. 1.14.20> nec timet ostrino, Tulle, subire toro,
<prop. 1.14.21> et miserum toto iuvenem versare cubili:
<prop. 1.14.22> quid relevant variis serica textilibus?
<prop. 1.14.23> quae mihi dum placata aderit, non ulla verebor
<prop. 1.14.24> regna vel Alcinoi munera despicere.
<prop. 1.15.1> Saepe ego multa tuae levitatis dura timebam,
<prop. 1.15.2> hac tamen excepta, Cynthia, perfidia.
<prop. 1.15.3> aspice me quanto rapiat fortuna periclo!
<prop. 1.15.4> tu tamen in nostro lenta timore venis;
<prop. 1.15.5> et potes hesternos manibus componere crines
<prop. 1.15.6> et longa faciem quaerere desidia,
<prop. 1.15.7> nec minus Eois pectus variare lapillis,
<prop. 1.15.8> ut formosa novo quae parat ire viro.
<prop. 1.15.9> at non sic Ithaci digressu mota Calypso
<prop. 1.15.10> desertis olim fleverat aequoribus:
<prop. 1.15.11> multos illa dies incomptis maesta capillis
<prop. 1.15.12> sederat, iniusto multa locuta salo,
<prop. 1.15.13> et quamvis numquam post haec visura, dolebat
<prop. 1.15.14> illa tamen, longae conscia laetitiae.
<prop. 1.15.17> nec sic Aesoniden rapientibus anxia ventis
<prop. 1.15.18> Hypsipyle vacuo constitit in thalamo:
<prop. 1.15.19> Hypsipyle nullos post illos sensit amores,
<prop. 1.15.20> ut semel Haemonio tabuit hospitio.
<prop. 1.15.21> coniugis Euadne miseros elata per ignes
<prop. 1.15.22> occidit, Argivae fama pudicitiae.
<prop. 1.15.15> Alphesiboea suos ultast pro coniuge fratres,
<prop. 1.15.16> sanguinis et cari vincula rupit amor.
<prop. 1.15.23> quarum nulla tuos potuit convertere mores,
<prop. 1.15.24> tu quoque uti fieres nobilis historia.
<prop. 1.15.25> desine iam revocare tuis periuria verbis,
<prop. 1.15.26> Cynthia, et oblitos parce movere deos;
<prop. 1.15.27> audax ah nimium, nostro dolitura periclo,
<prop. 1.15.28> si quid forte tibi durius inciderit!
<prop. 1.15.29> alta prius retro labentur flumina ponto,
<prop. 1.15.30> annus et inversas duxerit ante vices,
<prop. 1.15.31> quam tua sub nostro mutetur pectore cura:
<prop. 1.15.32> sis quodcumque voles, non aliena tamen.
<prop. 1.15.33> tam tibi ne viles isti videantur ocelli,
<prop. 1.15.34> per quos saepe mihi credita perfidiast!
<prop. 1.15.35> hos tu iurabas, si quid mentita fuisses,
<prop. 1.15.36> ut tibi suppositis exciderent manibus:
<prop. 1.15.37> et contra magnum potes hos attollere Solem,
<prop. 1.15.38> nec tremis admissae conscia nequitiae?
<prop. 1.15.39> quis te cogebat multos pallere colores
<prop. 1.15.40> et fletum invitis ducere luminibus?
<prop. 1.15.41> quis ego nunc pereo, similis moniturus amantes
<prop. 1.15.42> non ullis tutum credere blanditiis.
<prop. 1.16.1> Quae fueram magnis olim patefacta triumphis,
<prop. 1.16.2> ianua Patriciae vota Pudicitiae,
<prop. 1.16.3> cuius inaurati celebrarunt limina currus,
<prop. 1.16.4> captorum lacrimis umida supplicibus,
<prop. 1.16.5> nunc ego, nocturnis potorum saucia rixis,
<prop. 1.16.6> pulsata indignis saepe queror manibus,
<prop. 1.16.7> et mihi non desunt turpes pendere corollae
<prop. 1.16.8> semper et exclusi signa iacere faces.
<prop. 1.16.9> nec possum infamis dominae defendere voces,
<prop. 1.16.10> nobilis obscenis tradita carminibus;
<prop. 1.16.11> nec tamen illa suae revocatur parcere famae,
<prop. 1.16.12> turpior et saecli vivere luxuria.
<prop. 1.16.13> has inter gravius cogor deflere querelas,
<prop. 1.16.14> supplicis a longis tristior excubiis.
<prop. 1.16.15> ille meos numquam patitur requiescere postes,
<prop. 1.16.16> arguta referens carmina blanditia:
<prop. 1.16.17> 'ianua vel domina penitus crudelior ipsa,
<prop. 1.16.18> quid mihi tam duris clausa taces foribus?
<prop. 1.16.19> cur numquam reserata meos admittis amores,
<prop. 1.16.20> nescia furtivas reddere mota preces?
<prop. 1.16.21> nullane finis erit nostro concessa dolori,
<prop. 1.16.22> turpis et in tepido limine somnus erit?
<prop. 1.16.23> me mediae noctes, me sidera prona iacentem,
<prop. 1.16.24> frigidaque Eoo me dolet aura gelu.
<prop. 1.16.27> o utinam traiecta cava mea vocula rima
<prop. 1.16.28> percussas dominae vertat in auriculas!
<prop. 1.16.29> sit licet et saxo patientior illa Sicano,
<prop. 1.16.30> sit licet et ferro durior et chalybe,
<prop. 1.16.31> non tamen illa suos poterit compescere ocellos,
<prop. 1.16.32> surget et invitis spiritus in lacrimis.
<prop. 1.16.33> nunc iacet alterius felici nixa lacerto,
<prop. 1.16.34> at mea nocturno verba cadunt Zephyro.
<prop. 1.16.35> sed tu sola mei, tu maxima causa doloris,
<prop. 1.16.36> victa meis numquam, ianua, muneribus,
<prop. 1.16.25> tu sola humanos numquam miserata dolores
<prop. 1.16.26> respondes tacitis mutua cardinibus.
<prop. 1.16.37> te non ulla meae laesit petulantia linguae;
<prop. 1.16.38> quae solet irato dicere tanta ioco,
<prop. 1.16.39> ut me tam longa raucum patiare querela
<prop. 1.16.40> sollicitas trivio pervigilare moras?
<prop. 1.16.41> at tibi saepe novo deduxi carmina versu,
<prop. 1.16.42> osculaque innixus pressa dedi gradibus.
<prop. 1.16.43> ante tuos quotiens verti me, perfida, postes,
<prop. 1.16.44> debitaque occultis vota tuli manibus!'
<prop. 1.16.45> haec ille et si quae miseri novistis amantes,
<prop. 1.16.46> et matutinis obstrepit alitibus.
<prop. 1.16.47> sic ego nunc dominae vitiis et semper amantis
<prop. 1.16.48> fletibus alterna differor invidia.
<prop. 1.17.1> Et merito, quoniam potui fugisse puellam,
<prop. 1.17.2> nunc ego desertas alloquor alcyonas.
<prop. 1.17.3> nec mihi Cassiope salvo visura carinam,
<prop. 1.17.4> omniaque ingrato litore vota cadunt.
<prop. 1.17.5> quin etiam absenti prosunt tibi, Cynthia, venti:
<prop. 1.17.6> aspice, quam saevas increpat aura minas.
<prop. 1.17.7> nullane placatae veniet fortuna procellae?
<prop. 1.17.8> haecine parva meum funus harena teget?
<prop. 1.17.9> tu tamen in melius saevas converte querelas:
<prop. 1.17.10> sat tibi sit poenae nox et iniqua vada.
<prop. 1.17.11> an poteris siccis mea fata reposcere ocellis,
<prop. 1.17.12> ossaque nulla tuo nostra tenere sinu?
<prop. 1.17.13> ah pereat, quicumque rates et vela paravit
<prop. 1.17.14> primus et invito gurgite fecit iter!
<prop. 1.17.15> nonne fuit levius dominae pervincere mores
<prop. 1.17.16> (quamvis dura, tamen rara puella fuit),
<prop. 1.17.17> quam sic ignotis circumdata litora silvis
<prop. 1.17.18> cernere et optatos quaerere Tyndaridas?
<prop. 1.17.19> illic si qua meum sepelissent fata dolorem,
<prop. 1.17.20> ultimus et posito staret amore lapis,
<prop. 1.17.21> illa meo caros donasset funere crines,
<prop. 1.17.22> molliter et tenera poneret ossa rosa;
<prop. 1.17.23> illa meum extremo clamasset pulvere nomen,
<prop. 1.17.24> ut mihi non ullo pondere terra foret.
<prop. 1.17.25> at vos, aequoreae formosa Doride natae,
<prop. 1.17.26> candida felici solvite vela choro:
<prop. 1.17.27> si quando vestras labens Amor attigit undas,
<prop. 1.17.28> mansuetis socio parcite litoribus.
<prop. 1.18.1> Haec certe deserta loca et taciturna querenti,
<prop. 1.18.2> et vacuum Zephyri possidet aura nemus.
<prop. 1.18.3> hic licet occultos proferre impune dolores,
<prop. 1.18.4> si modo sola queant saxa tenere fidem.
<prop. 1.18.5> unde tuos primum repetam, mea Cynthia, fastus?
<prop. 1.18.6> quod mihi das flendi, Cynthia, principium?
<prop. 1.18.7> qui modo felicis inter numerabar amantes,
<prop. 1.18.8> nunc in amore tuo cogor habere notam.
<prop. 1.18.9> quid tantum merui? quae te mihi crimina mutant?
<prop. 1.18.10> an nova tristitiae causa puella tuae?
<prop. 1.18.11> sic mihi te referas, levis, ut non altera nostro
<prop. 1.18.12> limine formosos intulit ulla pedes.
<prop. 1.18.13> quamvis multa tibi dolor hic meus aspera debet,
<prop. 1.18.14> non ita saeva tamen venerit ira mea,
<prop. 1.18.15> ut tibi sim merito semper furor, et tua flendo
<prop. 1.18.16> lumina deiectis turpia sint lacrimis.
<prop. 1.18.17> an quia parva damus mutato signa colore,
<prop. 1.18.18> et non ulla meo clamat in ore fides?
<prop. 1.18.19> vos eritis testes, si quos habet arbor amores,
<prop. 1.18.20> fagus et Arcadio pinus amica deo.
<prop. 1.18.21> ah quotiens vestras resonant mea verba sub umbras,
<prop. 1.18.22> scribitur et teneris Cynthia corticibus!
<prop. 1.18.23> ah tua quot peperit nobis iniuria curas,
<prop. 1.18.24> quae solum tacitis cognita sunt foribus!
<prop. 1.18.25> omnia consuevi timidus perferre superbae
<prop. 1.18.26> iussa neque arguto facta dolore queri.
<prop. 1.18.27> pro quo continui montes et frigida rupes
<prop. 1.18.28> et datur inculto tramite dura quies;
<prop. 1.18.29> et quodcumque meae possunt narrare querelae,
<prop. 1.18.30> cogor ad argutas dicere solus aves.
<prop. 1.18.31> sed qualiscumque's, resonent mihi 'Cynthia' silvae,
<prop. 1.18.32> nec deserta tuo nomine saxa vacent.
<prop. 1.19.1> Non ego nunc tristis vereor, mea Cynthia, Manes,
<prop. 1.19.2> nec moror extremo debita fata rogo;
<prop. 1.19.3> sed ne forte tuo careat mihi funus amore,
<prop. 1.19.4> hic timor est ipsis durior exsequiis.
<prop. 1.19.5> non adeo leviter nostris puer haesit ocellis,
<prop. 1.19.6> ut meus oblito pulvis amore vacet.
<prop. 1.19.7> illic Phylacides iucundae coniugis heros
<prop. 1.19.8> non potuit caecis immemor esse locis,
<prop. 1.19.9> sed cupidus falsis attingere gaudia palmis
<prop. 1.19.10> Thessalis antiquam venerat umbra domum.
<prop. 1.19.11> illic quidquid ero, semper tua dicar imago:
<prop. 1.19.12> traicit et fati litora magnus amor.
<prop. 1.19.13> illic formosae veniant chorus heroinae,
<prop. 1.19.14> quas dedit Argivis Dardana praeda viris:
<prop. 1.19.15> quarum nulla tua fuerit mihi, Cynthia, forma
<prop. 1.19.16> gratior et (Tellus hoc ita iusta sinat)
<prop. 1.19.17> quamvis te longae remorentur fata senectae,
<prop. 1.19.18> cara tamen lacrimis ossa futura meis.
<prop. 1.19.19> quae tu viva mea possis sentire favilla!
<prop. 1.19.20> tum mihi non ullo mors sit amara loco.
<prop. 1.19.21> quam vereor, ne te contempto, Cynthia, busto
<prop. 1.19.22> abstrahat a nostro pulvere iniquus Amor,
<prop. 1.19.23> cogat et invitam lacrimas siccare cadentis!
<prop. 1.19.24> flectitur assiduis certa puella minis.
<prop. 1.19.25> quare, dum licet, inter nos laetemur amantes:
<prop. 1.19.26> non satis est ullo tempore longus amor.
<prop. 1.20.1> Hoc pro continuo te, Galle, monemus amore,
<prop. 1.20.2> quod tibi ne vacuo defluat ex animo:
<prop. 1.20.3> saepe imprudenti fortuna occurrit amanti:
<prop. 1.20.4> crudelis Minyis sic erat Ascanius.
<prop. 1.20.5> est tibi non infra specie, non nomine dispar,
<prop. 1.20.6> Theiodamanteo proximus ardor Hylae:
<prop. 1.20.7> huic tu, sive leges Umbrae rate flumina silvae,
<prop. 1.20.8> sive Aniena tuos tinxerit unda pedes,
<prop. 1.20.9> sive Gigantei spatiabere litoris ora,
<prop. 1.20.10> sive ubicumque vago fluminis hospitio,
<prop. 1.20.11> Nympharum semper cupidas defende rapinas
<prop. 1.20.12> (non minor Ausoniis est amor Adryasin);
<prop. 1.20.13> ne tibi sit duros montes et frigida saxa,
<prop. 1.20.14> Galle, neque expertos semper adire lacus.
<prop. 1.20.15> quae miser ignotis error perpessus in oris
<prop. 1.20.16> Herculis indomito fleverat Ascanio.
<prop. 1.20.17> namque ferunt olim Pagasae navalibus Argo
<prop. 1.20.18> egressam longe Phasidos isse viam,
<prop. 1.20.19> et iam praeteritis labentem Athamantidos undis
<prop. 1.20.20> Mysorum scopulis applicuisse ratem.
<prop. 1.20.21> hic manus heroum, placidis ut constitit oris,
<prop. 1.20.22> mollia composita litora fronde tegit.
<prop. 1.20.23> at comes invicti iuvenis processerat ultra
<prop. 1.20.24> raram sepositi quaerere fontis aquam.
<prop. 1.20.25> hunc duo sectati fratres, Aquilonia proles
<prop. 1.20.26> (nunc superat Zetes, nunc superat Calais),
<prop. 1.20.27> oscula suspensis instabant carpere plantis,
<prop. 1.20.28> oscula et alterna ferre supina fuga.
<prop. 1.20.29> ille sed extrema pendentes ludit in ala
<prop. 1.20.30> et volucris ramo summovet insidias.
<prop. 1.20.31> iam Pandioniae cessit genus Orithyiae:
<prop. 1.20.32> ah dolor! ibat Hylas, ibat Hamadryasin.
<prop. 1.20.33> hic erat Arganthi Pege sub vertice montis,
<prop. 1.20.34> grata domus Nymphis umida Thyniasin,
<prop. 1.20.35> quam supra nulli pendebant debita curae
<prop. 1.20.36> roscida desertis poma sub arboribus,
<prop. 1.20.37> et circum irriguo surgebant lilia prato
<prop. 1.20.38> candida purpureis mixta papaveribus.
<prop. 1.20.39> quae modo decerpens tenero pueriliter ungui
<prop. 1.20.40> proposito florem praetulit officio,
<prop. 1.20.41> et modo formosis incumbens nescius undis
<prop. 1.20.42> errorem blandis tardat imaginibus.
<prop. 1.20.43> tandem haurire parat demissis flumina palmis
<prop. 1.20.44> innixus dextro plena trahens umero.
<prop. 1.20.45> cuius ut accensae Dryades candore puellae
<prop. 1.20.46> miratae solitos destituere choros
<prop. 1.20.47> prolapsum et leviter facili traxere liquore,
<prop. 1.20.48> tum sonitum rapto corpore fecit Hylas.
<prop. 1.20.49> cui procul Alcides ter 'Hyla!' respondet: at illi
<prop. 1.20.50> nomen ab extremis montibus aura refert.
<prop. 1.20.51> his, o Galle, tuos monitus servabis amores,
<prop. 1.20.52> formosum ni vis perdere rursus Hylan.
<prop. 1.21.1> Tu, qui consortem properas evadere casum,
<prop. 1.21.2> miles ab Etruscis saucius aggeribus,
<prop. 1.21.3> quid nostro gemitu turgentia lumina torques?
<prop. 1.21.4> pars ego sum vestrae proxima militiae.
<prop. 1.21.5> sic te servato possint gaudere parentes,
<prop. 1.21.6> haec soror acta tuis sentiat e lacrimis:
<prop. 1.21.7> Gallum per medios ereptum Caesaris enses
<prop. 1.21.8> effugere ignotas non potuisse manus;
<prop. 1.21.9> et quaecumque super dispersa invenerit ossa
<prop. 1.21.10> montibus Etruscis, haec sciat esse mea.
<prop. 1.22.1> Qualis et unde genus, qui sint mihi, Tulle, Penates,
<prop. 1.22.2> quaeris pro nostra semper amicitia.
<prop. 1.22.3> si Perusina tibi patriae sunt nota sepulcra,
<prop. 1.22.4> Italiae duris funera temporibus,
<prop. 1.22.5> cum Romana suos egit discordia cives—
<prop. 1.22.6> sic mihi praecipue, pulvis Etrusca, dolor,
<prop. 1.22.7> tu proiecta mei perpessa's membra propinqui,
<prop. 1.22.8> tu nullo miseri contegis ossa solo—
<prop. 1.22.9> proxima suppositos contingens Umbria campos
<prop. 1.22.10> me genuit terris fertilis uberibus.
<prop. 2.1.1> Quaeritis, unde mihi totiens scribantur amores,
<prop. 2.1.2> unde meus veniat mollis in ore liber.
<prop. 2.1.3> non haec Calliope, non haec mihi cantat Apollo.
<prop. 2.1.4> ingenium nobis ipsa puella facit.
<prop. 2.1.5> sive illam Cois fulgentem incedere cogis,
<prop. 2.1.6> hac totum e Coa veste volumen erit;
<prop. 2.1.7> seu vidi ad frontem sparsos errare capillos,
<prop. 2.1.8> gaudet laudatis ire superba comis;
<prop. 2.1.9> sive lyrae carmen digitis percussit eburnis,
<prop. 2.1.10> miramur, facilis ut premat arte manus;
<prop. 2.1.11> seu cum poscentis somnum declinat ocellos,
<prop. 2.1.12> invenio causas mille poeta novas;
<prop. 2.1.13> seu nuda erepto mecum luctatur amictu,
<prop. 2.1.14> tum vero longas condimus Iliadas;
<prop. 2.1.15> seu quidquid fecit sive est quodcumque locuta,
<prop. 2.1.16> maxima de nihilo nascitur historia.
<prop. 2.1.17> quod mihi si tantum, Maecenas, fata dedissent,
<prop. 2.1.18> ut possem heroas ducere in arma manus,
<prop. 2.1.19> non ego Titanas canerem, non Ossan Olympo
<prop. 2.1.20> impositam, ut caeli Pelion esset iter,
<prop. 2.1.21> nec veteres Thebas, nec Pergama nomen Homeri,
<prop. 2.1.22> Xerxis et imperio bina coisse vada,
<prop. 2.1.23> regnave prima Remi aut animos Carthaginis altae,
<prop. 2.1.24> Cimbrorumque minas et bene facta Mari:
<prop. 2.1.25> bellaque resque tui memorarem Caesaris, et tu
<prop. 2.1.26> Caesare sub magno cura secunda fores.
<prop. 2.1.27> nam quotiens Mutinam aut civilia busta Philippos
<prop. 2.1.28> aut canerem Siculae classica bella fugae,
<prop. 2.1.29> eversosque focos antiquae gentis Etruscae,
<prop. 2.1.30> et Ptolomaeei litora capta Phari,
<prop. 2.1.31> aut canerem Aegyptum et Nilum, cum attractus in urbem
<prop. 2.1.32> septem captivis debilis ibat aquis,
<prop. 2.1.33> aut regum auratis circumdata colla catenis,
<prop. 2.1.34> Actiaque in Sacra currere rostra Via;
<prop. 2.1.35> te mea Musa illis semper contexeret armis,
<prop. 2.1.36> et sumpta et posita pace fidele caput:
<prop. 2.1.37> Theseus infernis, superis testatur Achilles,
<prop. 2.1.38> hic Ixioniden, ille Menoetiaden.
<prop. 2.1.40> sed neque Phlegraeos Iovis Enceladique tumultus
<prop. 2.1.41> intonet angusto pectore Callimachus,
<prop. 2.1.42> nec mea conveniunt duro praecordia versu
<prop. 2.1.43> Caesaris in Phrygios condere nomen avos.
<prop. 2.1.44> navita de ventis, de tauris narrat arator,
<prop. 2.1.45> enumerat miles vulnera, pastor ovis;
<prop. 2.1.46> nos contra angusto versantes proelia lecto:
<prop. 2.1.47> qua pote quisque, in ea conterat arte diem.
<prop. 2.1.48> laus in amore mori: laus altera, si datur uno
<prop. 2.1.49> posse frui: fruar o solus amore meo!
<prop. 2.1.50> si memini, solet illa levis culpare puellas,
<prop. 2.1.51> et totam ex Helena non probat Iliada.
<prop. 2.1.52> seu mihi sunt tangenda novercae pocula Phaedrae,
<prop. 2.1.53> pocula privigno non nocitura suo,
<prop. 2.1.54> seu mihi Circaeo pereundum est gramine, sive
<prop. 2.1.55> Colchis Iolciacis urat aena focis,
<prop. 2.1.56> una meos quoniam praedata est femina sensus,
<prop. 2.1.57> ex hac ducentur funera nostra domo.
<prop. 2.1.58> omnis humanos sanat medicina dolores:
<prop. 2.1.59> solus amor morbi non amat artificem.
<prop. 2.1.60> tarda Philoctetae sanavit crura Machaon,
<prop. 2.1.61> Phoenicis Chiron lumina Phillyrides,
<prop. 2.1.62> et deus exstinctum Cressis Epidaurius herbis
<prop. 2.1.63> restituit patriis Androgeona focis,
<prop. 2.1.64> Mysus et Haemonia iuvenis qua cuspide vulnus
<prop. 2.1.65> senserat, hac ipsa cuspide sensit opem.
<prop. 2.1.66> hoc si quis vitium poterit mihi demere, solus
<prop. 2.1.67> Tantalea poterit tradere poma manu;
<prop. 2.1.68> dolia virgineis idem ille repleverit urnis,
<prop. 2.1.69> ne tenera assidua colla graventur aqua;
<prop. 2.1.70> idem Caucasia solvet de rupe Promethei
<prop. 2.1.71> bracchia et a medio pectore pellet avem.
<prop. 2.1.72> quandocumque igitur vitam mea fata reposcent,
<prop. 2.1.73> et breve in exiguo marmore nomen ero,
<prop. 2.1.74> Maecenas, nostrae spes invidiosa iuventae,
<prop. 2.1.75> et vitae et morti gloria iusta meae,
<prop. 2.1.76> si te forte meo ducet via proxima busto,
<prop. 2.1.77> esseda caelatis siste Britanna iugis,
<prop. 2.1.78> taliaque illacrimans mutae iace verba favillae:
<prop. 2.1.79> 'Huic misero fatum dura puella fuit.'
<prop. 2.2.1> Liber eram et vacuo meditabar vivere lecto;
<prop. 2.2.2> at me composita pace fefellit Amor.
<prop. 2.2.3> cur haec in terris facies humana moratur?
<prop. 2.2.4> Iuppiter, ignosco pristina furta tua.
<prop. 2.2.5> fulva coma est longaeque manus, et maxima toto
<prop. 2.2.6> corpore, et incedit vel Iove digna soror,
<prop. 2.2.7> aut cum Dulichias Pallas spatiatur ad aras,
<prop. 2.2.8> Gorgonis anguiferae pectus operta comis;
<prop. 2.2.9> qualis et Ischomache Lapithae genus heroine,
<prop. 2.2.10> Centauris medio grata rapina mero;
<prop. 2.2.11> Mercurio satis fertur Boebeidos undis
<prop. 2.2.12> virgineum Brimo composuisse latus.
<prop. 2.2.13> cedite iam, divae, quas pastor viderat olim
<prop. 2.2.14> Idaeis tunicas ponere verticibus!
<prop. 2.2.15> hanc utinam faciem nolit mutare senectus,
<prop. 2.2.16> etsi Cumaeae saecula vatis aget!
<prop. 2.3.1> 'Qui nullum tibi dicebas iam posse nocere,
<prop. 2.3.2> haesisti, cecidit spiritus ille tuus!
<prop. 2.3.3> vix unum potes, infelix, requiescere mensem,
<prop. 2.3.4> et turpis de te iam liber alter erit.'
<prop. 2.3.5> quaerebam, sicca si posset piscis harena
<prop. 2.3.6> nec solitus ponto vivere torvus aper;
<prop. 2.3.7> aut ego si possem studiis vigilare severis:
<prop. 2.3.8> differtur, numquam tollitur ullus amor.
<prop. 2.3.9> nec me tam facies, quamvis sit candida, cepit
<prop. 2.3.10> (lilia non domina sint magis alba mea;
<prop. 2.3.11> ut Maeotica nix minio si certet Hibero,
<prop. 2.3.12> utque rosae puro lacte natant folia),
<prop. 2.3.13> nec de more comae per levia colla fluentes,
<prop. 2.3.14> non oculi, geminae, sidera nostra, faces,
<prop. 2.3.15> nec si qua Arabio lucet bombyce puella
<prop. 2.3.16> (non sum de nihilo blandus amator ego):
<prop. 2.3.17> quantum quod posito formose saltat Iaccho,
<prop. 2.3.18> egit ut euhantis dux Ariadna choros,
<prop. 2.3.19> et quantum, Aeolio cum temptat carmina plectro,
<prop. 2.3.20> par Aganippeae ludere docta lyrae;
<prop. 2.3.21> et sua cum antiquae committit scripta Corinnae,
<prop. 2.3.22> carmina quae quivis non putat aequa suis.
<prop. 2.3.23> num tibi nascenti primis, mea vita, diebus
<prop. 2.3.24> candidus argutum sternuit omen Amor?
<prop. 2.3.25> haec tibi contulerunt caelestia munera divi,
<prop. 2.3.26> haec tibi ne matrerm forte dedisse putes.
<prop. 2.3.27> non non humani partus sunt talia dona:
<prop. 2.3.28> ista decem menses non peperere bona.
<prop. 2.3.29> gloria Romanis una es tu nata puellis:
<prop. 2.3.30> Romana accumbes prima puella Iovi,
<prop. 2.3.31> nec semper nobiscum humana cubilia vises;
<prop. 2.3.32> post Helenam haec terris forma secunda redit.
<prop. 2.3.33> hac ego nunc mirer si flagret nostra iuventus?
<prop. 2.3.34> pulchrius hac fuerat, Troia, perire tibi.
<prop. 2.3.35> olim mirabar, quod tanti ad Pergama belli
<prop. 2.3.36> Europae atque Asiae causa puella fuit:
<prop. 2.3.37> nunc, Pari, tu sapiens et tu, Menelae, fuisti,
<prop. 2.3.38> tu quia poscebas, tu quia lentus eras.
<prop. 2.3.39> digna quidem facies, pro qua vel obiret Achilles;
<prop. 2.3.40> vel Priamo belli causa probanda fuit.
<prop. 2.3.41> si quis vult fama tabulas anteire vetustas,
<prop. 2.3.42> hic dominam exemplo ponat in arte meam:
<prop. 2.3.43> sive illam Hesperiis, sive illam ostendet Eois,
<prop. 2.3.44> uret et Eoos, uret et Hesperios.
<prop. 2.3.45> his saltem ut tenear iam finibus! aut mihi, si quis,
<prop. 2.3.46> acrior, ut moriar, venerit alter amor!
<prop. 2.3.47> ac veluti primo taurus detractat aratra,
<prop. 2.3.48> post venit assueto mollis ad arva iugo,
<prop. 2.3.49> sic primo iuvenes trepidant in amore feroces,
<prop. 2.3.50> dehinc domiti post haec aequa et iniqua ferunt.
<prop. 2.3.51> turpia perpessus vates est vincla Melampus,
<prop. 2.3.52> cognitus Iphicli surripuisse boves;
<prop. 2.3.53> quem non lucra, magis Pero formosa coegit,
<prop. 2.3.54> mox Amythaonia nupta futura domo.
<prop. 2.4.1> Multa prius dominae delicta queraris oportet,
<prop. 2.4.2> saepe roges aliquid, saepe repulsus eas,
<prop. 2.4.3> et saepe immeritos corrumpas dentibus unguis,
<prop. 2.4.4> et crepitum dubio suscitet ira pede!
<prop. 2.4.5> nequiquam perfusa meis unguenta capillis,
<prop. 2.4.6> ibat et expenso planta morata gradu.
<prop. 2.4.7> non hic herba valet, non hic nocturna Cytaeis,
<prop. 2.4.8> non Perimedaeae gramina cocta manus;
<prop. 2.4.9> nam cui non ego sum fallaci praemia vati?
<prop. 2.4.10> quae mea non decies somnia versat anus?
<prop. 2.4.11> quippe ubi nec causas nec apertos cernimus ictus,
<prop. 2.4.12> unde tamen veniant tot mala caeca via est;
<prop. 2.4.13> non eget hic medicis, non lectis mollibus aeger,
<prop. 2.4.14> huic nullum caeli tempus et aura nocet;
<prop. 2.4.15> ambulat—et subito mirantur funus amici!
<prop. 2.4.16> sic est incautum, quidquid habetur amor.
<prop. 2.4.17> hostis si quis erit nobis, amet ille puellas:
<prop. 2.4.18> gaudeat in puero, si quis amicus erit.
<prop. 2.4.19> tranquillo tuta descendis flumine cumba:
<prop. 2.4.20> quid tibi tam parvi litoris unda nocet?
<prop. 2.4.21> alter saepe uno mutat praecordia Verbo,
<prop. 2.4.22> altera vix ipso sanguine mollis erit.
<prop. 2.5.1> hoc verum est, tota te ferri, Cynthia, Roma,
<prop. 2.5.2> et non ignota vivere nequitia?
<prop. 2.5.3> haec merui sperare? dabis mihi, perfida, poenas;
<prop. 2.5.4> et nobis aliquo, Cynthia, ventus erit.
<prop. 2.5.5> inveniam tamen e multis fallacibus unam,
<prop. 2.5.6> quae fieri nostro carmine nota velit,
<prop. 2.5.7> nec mihi tam duris insultet moribus et te
<prop. 2.5.8> vellicet: heu sero flebis amata diu.
<prop. 2.5.9> nunc est ira recens, nunc est discedere tempus:
<prop. 2.5.10> si dolor afuerit, crede, redibit amor.
<prop. 2.5.11> non ita Carpathiae variant Aquilonibus undae,
<prop. 2.5.12> nec dubio nubes vertitur atra Noto,
<prop. 2.5.13> quam facile irati verbo mutantur amantes:
<prop. 2.5.14> dum licet, iniusto subtrahe colla iugo.
<prop. 2.5.15> nec tu non aliquid, sed prima nocte, dolebis;
<prop. 2.5.16> omne in amore malum, si patiare, leve est.
<prop. 2.5.17> at tu per dominae Iunonis dulcia iura
<prop. 2.5.18> parce tuis animis, vita, nocere tibi.
<prop. 2.5.19> non solum taurus ferit uncis cornibus hostem,
<prop. 2.5.20> verum etiam instanti laesa repugnat ovis.
<prop. 2.5.21> nec tibi periuro scindam de corpore vestis,
<prop. 2.5.22> nec mea praeclusas fregerit ira fores,
<prop. 2.5.23> nec tibi conexos iratus carpere crinis,
<prop. 2.5.24> nec duris ausim laedere pollicibus:
<prop. 2.5.25> rusticus haec aliquis tam turpia proelia quaerat,
<prop. 2.5.26> cuius non hederae circuiere caput.
<prop. 2.5.27> scribam igitur, quod non umquam tua deleat aetas,
<prop. 2.5.28> 'Cynthia, forma potens; Cynthia, verba levis.'
<prop. 2.5.29> crede mihi, quamvis contemnas murmura famae,
<prop. 2.5.30> hic tibi pallori, Cynthia, versus erit.
<prop. 2.6.1> non ita complebant Ephyraeae Laidos aedis,
<prop. 2.6.2> ad cuius iacuit Graecia toea fores;
<prop. 2.6.3> turba Menandreae fuerat nec Thaidos olim
<prop. 2.6.4> tanta, in qua populus lusit Erichthonius;
<prop. 2.6.5> nec quae deletas potuit cormponere Thebas,
<prop. 2.6.6> Phryne tam multis facta beata viris.
<prop. 2.6.7> quin etiam falsos fingis tibi saepe propinquos,
<prop. 2.6.8> oscula nec desunt qui tibi iure ferant.
<prop. 2.6.9> me iuvenum pictae facies, me nomina laedunt,
<prop. 2.6.10> me tener in cunis et sine voce puer;
<prop. 2.6.11> me laedet, si multa tibi dabit oscula mater,
<prop. 2.6.12> me soror et cum quae dormit amica simul:
<prop. 2.6.13> omnia me laedent: timidus sum (ignosce timori)
<prop. 2.6.14> et miser in tunica suspicor esse virum.
<prop. 2.6.15> his olim, ut fama est, vitiis ad proelia ventum est,
<prop. 2.6.16> his Troiana vides funera principiis;
<prop. 2.6.17> aspera Centauros eadem dementia iussit
<prop. 2.6.18> frangere in adversum pocula Pirithoum.
<prop. 2.6.19> cur exempla petam Graium? tu criminis auctor
<prop. 2.6.20> nutritus duro, Romule, lacte lupae:
<prop. 2.6.21> tu rapere intactas docuisti impune Sabinas:
<prop. 2.6.22> per te nunc Romae quidlibet audet Amor.
<prop. 2.6.23> felix Admeti coniunx et lectus Vlixis,
<prop. 2.6.24> et quaecumque viri femina limen amat!
<prop. 2.6.25> templa Pudicitiae quid opus statuisse puellis,
<prop. 2.6.26> si cuivis nuptae quidlibet esse licet?
<prop. 2.6.27> quae manus obscenas depinxit prima tabellas
<prop. 2.6.28> et posuit casta turpia visa domo,
<prop. 2.6.29> illa puellarum ingenuos eorrupit ocellos
<prop. 2.6.30> nequitiaeque suae noluit esse rudis.
<prop. 2.6.31> a gemat, in terris, ista qui protulit arte
<prop. 2.6.32> turpia sub tacita condita laetitia!
<prop. 2.6.33> non istis olim variabant tecta figuris:
<prop. 2.6.34> tum paries nullo crimine pictus erat.
<prop. 2.6.35> sed non immerito! velavit aranea fanum
<prop. 2.6.36> et mala desertos occupat herba deos.
<prop. 2.6.37> quos igitur tibi custodes, quae limina ponam,
<prop. 2.6.38> quae numquam supra pes inimicus eat?
<prop. 2.6.39> nam nihil invitae tristis custodia prodest:
<prop. 2.6.40> quam peccare pudet, Cynthia, tuta sat est.
<prop. 2.6.41> nos uxor numquam, numquam seducet amica:
<prop. 2.6.42> semper amica mihi, semper et uxor eris.
<prop. 2.7.1> gavisa est certe sublatam Cynthia legem,
<prop. 2.7.2> qua quondam edicta flemus uterque diu,
<prop. 2.7.3> ni nos divideret: quamvis diducere amantis
<prop. 2.7.4> non queat invitos Iuppiter ipse duos.
<prop. 2.7.5> 'At magnus Caesar.' sed magnus Caesar in armis:
<prop. 2.7.6> devictae gentes nil in amore valent.
<prop. 2.7.7> nam citius paterer caput hoc discedere collo
<prop. 2.7.8> quam possem nuptae perdere more faces,
<prop. 2.7.9> aut ego transirem tua limina clausa maritus,
<prop. 2.7.10> respiciens udis prodita luminibus.
<prop. 2.7.11> a mea tum qualis caneret tibi tibia somnos,
<prop. 2.7.12> tibia, funesta tristior illa tuba!
<prop. 2.7.13> unde mihi Parthis natos praebere triumphis?
<prop. 2.7.14> nullus de nostro sanguine miles erit.
<prop. 2.7.15> quod si vera meae comitarent castra puellae,
<prop. 2.7.16> non mihi sat magnus Castoris iret equus.
<prop. 2.7.17> hinc etenim tantum meruit mea gloria nomen,
<prop. 2.7.18> gloria ad hibernos lata Borysthenidas.
<prop. 2.7.19> tu mihi sola places: placeam tibi, Cynthia, solus:
<prop. 2.7.20> hic erit et patrio nomine pluris amor.
<prop. 2.8.1> eripitur nobis iam pridem cara puella:
<prop. 2.8.2> et tu me lacrimas fundere, amice, vetas?
<prop. 2.8.3> nullae sunt inimicitiae nisi amoris acerbae:
<prop. 2.8.4> ipsum me iugula, lenior hostis ero.
<prop. 2.8.5> possum ego in alterius positam spectare lacerto?
<prop. 2.8.6> nec mea dicetur, quae modo dicta mea est?
<prop. 2.8.7> omnia vertuntur: certe vertuntur amores:
<prop. 2.8.8> vinceris aut vincis, haec in amore rota est.
<prop. 2.8.9> magni saepe duces, magni cecidere tyranni,
<prop. 2.8.10> et Thebae steterant altaque Troia fuit.
<prop. 2.8.11> munera quanta dedi vel qualia carmina feci!
<prop. 2.8.12> illa tamen numquam ferrea dixit 'Amo.'
<prop. 2.8.13> ergo iam multos nimium temerarius annos,
<prop. 2.8.14> improba, qui tulerim teque tuamque domum?
<prop. 2.8.15> ecquandone tibi liber sum visus? an usque
<prop. 2.8.16> in nostrum iacies verba superba caput?
<prop. 2.8.17> sic igitur prima moriere aetate, Properti?
<prop. 2.8.18> sed morere; interitu gaudeat illa tuo!
<prop. 2.8.19> exagitet nostros Manis, sectetur et umbras,
<prop. 2.8.20> insultetque rogis, calcet et ossa mea!
<prop. 2.8.21> quid? non Antigonae tumulo Boeotius Haemon
<prop. 2.8.22> corruit ipse suo saucius ense latus,
<prop. 2.8.23> et sua cum miserae permiscuit ossa puellae,
<prop. 2.8.24> qua sine Thebanam noluit ire domum?
<prop. 2.8.25> sed non effugies: mecum moriaris oportet;
<prop. 2.8.26> hoc eodem ferro stillet uterque cruor.
<prop. 2.8.27> quamvis ista mihi mors est inhonesta futura:
<prop. 2.8.28> mors inhonesta quidem, tu moriere tamen.
<prop. 2.8.29> ille etiam abrepta desertus coniuge Achilles
<prop. 2.8.30> cessare in tectis pertulit arma sua.
<prop. 2.8.31> viderat ille fuga, stratos in litore Achivos,
<prop. 2.8.32> fervere et Hectorea Dorica castra face;
<prop. 2.8.33> viderat informem multa Patroclon harena
<prop. 2.8.34> porrectum et sparsas caede iacere comas,
<prop. 2.8.35> omnia formosam propter Briseida passus:
<prop. 2.8.36> tantus in erepto saevit amore dolor.
<prop. 2.8.37> at postquam sera captiva est reddita poena,
<prop. 2.8.38> fortem illum Haemoniis Hectora traxit equis.
<prop. 2.8.39> inferior multo cum sim vel matre vel armis,
<prop. 2.9.1> iste quod est, ego saepe fui: sed fors et in hora
<prop. 2.9.2> hoc ipso eiecto carior alter erit.
<prop. 2.9.3> Penelope poterat bis denos salva per annos
<prop. 2.9.4> vivere, tam multis femina digna procis;
<prop. 2.9.5> coniugium falsa poterat differre Minerva,
<prop. 2.9.6> nocturno solvens texta diurna dolo;
<prop. 2.9.7> visura et quamvis numquam speraret Vlixem,
<prop. 2.9.8> illum exspectando facta remansit anus.
<prop. 2.9.9> nec non exanimem amplectens Briseis Achillem
<prop. 2.9.10> candida vesana verberat ora manu;
<prop. 2.9.11> et dominum lavit maerens captiva cruentum,
<prop. 2.9.12> propositum flavis in Simoenta vadis,
<prop. 2.9.13> foedavitque comas, et tanti corpus Achilli
<prop. 2.9.14> maximaque in parva sustulit ossa manu;
<prop. 2.9.15> cum tibi nec Peleus aderat nec caerula mater,
<prop. 2.9.16> Scyria nec viduo Deidamia toro.
<prop. 2.9.17> tunc igitur veris gaudebat Graecia nuptis,
<prop. 2.9.18> tunc etiam felix inter et arma pudor.
<prop. 2.9.19> at tu non una potuisti nocte vacare,
<prop. 2.9.20> impia, non unum sola manere diem!
<prop. 2.9.21> quin etiam multo duxistis pocula risu:
<prop. 2.9.22> forsitan et de me verba fuere mala.
<prop. 2.9.23> hic etiam petitur, qui te prius ante reliquit:
<prop. 2.9.24> di faciant, isto capta fruare viro!
<prop. 2.9.25> haec mihi vota tuam propter suscepta salutem,
<prop. 2.9.26> cum capite hoc Stygiae iam poterentur aquae,
<prop. 2.9.27> et lectum flentes circum staremus amici?
<prop. 2.9.28> hic ubi tum, pro di, perfida, quisve fuit?
<prop. 2.9.29> quid si longinquos retinerer miles ad Indos,
<prop. 2.9.30> aut mea si staret navis in Oceano?
<prop. 2.9.31> sed vobis facile est verba et componere fraudes:
<prop. 2.9.32> hoc unum didicit femina semper opus.
<prop. 2.9.33> non sic incerto mutantur flamine Syrtes,
<prop. 2.9.34> nec folia hiberno tam tremefacta Noto,
<prop. 2.9.35> quam cito feminea non constat foedus in ira,
<prop. 2.9.36> sive ea causa gravis sive ea causa levis.
<prop. 2.9.37> nunc, quoniam ista tibi placuit sententia, cedam:
<prop. 2.9.38> tela, precor, pueri, promite acuta magis,
<prop. 2.9.39> figite certantes atque hanc mihi solvite vitam!
<prop. 2.9.40> sanguis erit vobis maxima palma meus.
<prop. 2.9.41> sidera sunt testes et matutina pruina
<prop. 2.9.42> et furtim misero ianua aperta mihi,
<prop. 2.9.43> te nihil in vita nobis acceptius umquam:
<prop. 2.9.44> nunc quoque erit, quamvis sis inimica, nihil.
<prop. 2.9.45> nec domina ulla meo ponet vestigia lecto:
<prop. 2.9.46> solus ero, quoniam non licet esse tuum.
<prop. 2.9.47> atque utinam, si forte pios eduximus annos,
<prop. 2.9.48> ille vir in medio fiat amore lapis!
<prop. 2.9.50> non ob regna magis diris cecidere sub armis
<prop. 2.9.51> Thebani media non sine matre duces,
<prop. 2.9.52> quam, mihi si media liceat pugnare puella,
<prop. 2.9.53> mortem ego non fugiam morte subire tua.
<prop. 2.10.1> sed tempus lustrare aliis Helicona choreis,
<prop. 2.10.2> et campum Haemonio iam dare tempus equo.
<prop. 2.10.3> iam libet et fortis memorare ad proelia turmas
<prop. 2.10.4> et Romana mei dicere castra ducis.
<prop. 2.10.5> quod si deficiant vires, audacia certe
<prop. 2.10.6> laus erit: in magnis et voluisse sat est.
<prop. 2.10.7> aetas prima canat Veneres, extrema tumultus:
<prop. 2.10.8> bella canam, quando scripta puella mea est.
<prop. 2.10.9> nunc volo subducto gravior procedere vultu,
<prop. 2.10.10> nunc aliam citharam me mea Musa docet.
<prop. 2.10.11> surge, anima, ex humili; iam, carmine, sumite vires;
<prop. 2.10.12> Pierides, magni nunc erit oris opus.
<prop. 2.10.13> iam negat Euphrates equitem post terga tueri
<prop. 2.10.14> Parthorum et Crassos se tenuisse dolet:
<prop. 2.10.15> India quin, Auguste, tuo dat colla triumpho,
<prop. 2.10.16> et domus intactae te tremit Arabiae;
<prop. 2.10.17> et si qua extremis tellus se subtrahit oris,
<prop. 2.10.18> sentiat illa tuas postmodo capta manus!
<prop. 2.10.19> haec ego castra sequar; vates tua castra canendo
<prop. 2.10.20> magnus ero: servent hunc mihi fata diem!
<prop. 2.10.21> at caput in magnis ubi non est tangere signis,
<prop. 2.10.22> ponitur hac imos ante corona pedes;
<prop. 2.10.23> sic nos nunc, inopes laudis conscendere carmen,
<prop. 2.10.24> pauperibus sacris vilia tura damus.
<prop. 2.10.25> nondum etiam Ascraeos norunt mea carmina fontis,
<prop. 2.10.26> sed modo Permessi flumine lavit Amor.
<prop. 2.11.1> scribant de te alii vel sis ignota licebit:
<prop. 2.11.2> laudet, qui sterili semina ponit humo.
<prop. 2.11.3> omnia, crede mihi, tecum uno munera lecto
<prop. 2.11.4> auferet extremi funeris atra dies;
<prop. 2.11.5> et tua transibit contemnens ossa viator,
<prop. 2.11.6> nec dicet 'Cinis hic docta puella fuit.'
<prop. 2.12.1> quicumque ille fuit, puerum qui pinxit Amorem,
<prop. 2.12.2> nonne putas miras hunc habuisse manus?
<prop. 2.12.3> is primum vidit sine sensu vivere amantis,
<prop. 2.12.4> et levibus curis magna perire bona.
<prop. 2.12.5> idem non frustra ventosas addidit alas,
<prop. 2.12.6> fecit et humano corde volare deum:
<prop. 2.12.7> scilicet alterna quoniam iactamur in unda,
<prop. 2.12.8> nostraque non ullis permanet aura locis.
<prop. 2.12.9> et merito hamatis manus est armata sagittis,
<prop. 2.12.10> et pharetra ex umero Cnosia utroque iacet:
<prop. 2.12.11> ante ferit quoniam, tuti quam cernimus hostem,
<prop. 2.12.12> nec quisquam ex illo vulnere sanus abit.
<prop. 2.12.13> in me tela manent, manet et puerilis imago:
<prop. 2.12.14> sed certe pennas perdidit ille suas;
<prop. 2.12.15> evolat heu nostro quoniam de pectore nusquam,
<prop. 2.12.16> assiduusque meo sanguine bella gerit.
<prop. 2.12.17> quid tibi iucundum est siccis habitare medullis?
<prop. 2.12.18> si pudor est, alio traice tela una!
<prop. 2.12.19> intactos isto satius temptare veneno:
<prop. 2.12.20> non ego, sed tenuis vapulat umbra mea.
<prop. 2.12.21> quam si perdideris, quis erit qui talia cantet,
<prop. 2.12.22> (haec mea Musa levis gloria magna tua est),
<prop. 2.12.23> qui caput et digitos et lumina nigra puellae,
<prop. 2.13.1> non tot Achaemeniis armantur etrusca sagittis
<prop. 2.13.2> spicula quot nostro pectore fixit Amor.
<prop. 2.13.3> hic me tam gracilis vetuit contemnere Musas,
<prop. 2.13.4> iussit et Ascraeum sic habitare nemus,
<prop. 2.13.5> non ut Pieriae quercus mea verba sequantur,
<prop. 2.13.6> aut possim Ismaria ducere valle feras,
<prop. 2.13.7> sed magis ut nostro stupefiat Cynthia versu:
<prop. 2.13.8> tunc ego sim Inachio notior arte Lino.
<prop. 2.13.9> non ego sum formae tantum mirator honestae,
<prop. 2.13.10> nec si qua illustris femina iactat avos:
<prop. 2.13.11> me iuvet in gremio doctae legisse puellae,
<prop. 2.13.12> auribus et puris scripta probasse mea.
<prop. 2.13.13> haec ubi contigerint, populi confusa valeto
<prop. 2.13.14> fabula: nam domina iudice tutus ero.
<prop. 2.13.15> quae si forte bonas ad pacem verterit auris,
<prop. 2.13.16> possum inimicitias tunc ego ferre Iovis.
<prop. 2.13b.1> quandocumque igitur nostros mors claudet ocellos,
<prop. 2.13b.2> accipe quae serves funeris acta mei.
<prop. 2.13b.3> nec mea tunc longa spatietur imagine pompa
<prop. 2.13b.4> nec tuba sit fati vana querela mei;
<prop. 2.13b.5> nec mihi tunc fulcro sternatur lectus eburno,
<prop. 2.13b.6> nec sit in Attalico mors mea nixa toro.
<prop. 2.13b.7> desit odoriferis ordo mihi lancibus, adsint
<prop. 2.13b.8> plebei parvae funeris exsequiae.
<prop. 2.13b.9> sat mea sat magna est, si tres sint pompa libelli,
<prop. 2.13b.10> quos ego Persephonae maxima dona feram.
<prop. 2.13b.11> tu vero nudum pectus lacerata sequeris,
<prop. 2.13b.12> nec fueris nomen lassa vocare meum,
<prop. 2.13b.13> osculaque in gelidis pones suprema labellis,
<prop. 2.13b.14> cum dabitur Syrio munere plenus onyx.
<prop. 2.13b.15> deinde, ubi suppositus cinerem me fecerit ardor
<prop. 2.13b.16> accipiat Manis parvula testa meos,
<prop. 2.13b.17> et sit in exiguo laurus super addita busto,
<prop. 2.13b.18> quae tegat exstincti funeris umbra locum,
<prop. 2.13b.19> et duo sint versus: QVI NVNC IACET HORRIDA PVLVIS,
<prop. 2.13b.20> VNIVS HIC QVONDAM SERVVS AMORIS ERAT.
<prop. 2.13b.21> nec minus haec nostri notescet fama sepulcri,
<prop. 2.13b.22> quam fuerant Pthii busta cruenta viri.
<prop. 2.13b.23> tu quoque si quando venies ad fata, memento,
<prop. 2.13b.24> hoc iter ad lapides cana veni memores.
<prop. 2.13b.25> interea cave sis nos aspernata sepultos:
<prop. 2.13b.26> non nihil ad verum conscia terra sapit.
<prop. 2.13b.27> atque utinam primis animam me ponere cunis
<prop. 2.13b.28> iussisset quaevis de Tribus una Soror!
<prop. 2.13b.29> nam quo tam dubiae servetur spiritus horae?
<prop. 2.13b.30> Nestoris est visus post tria saecla cinis:
<prop. 2.13b.31> cui si longaevae minuisset fata senectae
<prop. 2.13b.32> Gallicus Iliacis miles in aggeribus,
<prop. 2.13b.33> non ille Antilochi vidisset corpus humari,
<prop. 2.13b.34> diceret aut 'O mors, cur mihi sera venis?'
<prop. 2.13b.35> tu tamen amisso non numquam flebis amico:
<prop. 2.13b.36> fas est praeteritos semper amare viros.
<prop. 2.13b.37> testis, qui niveum quondam percussit Adonem
<prop. 2.13b.38> venantem Idalio vertice durus aper,
<prop. 2.13b.39> illis formosum iacuisse paludibus; illuc
<prop. 2.13b.40> diceris effusa tu, Venus, isse coma.
<prop. 2.13b.41> sed frustra mutos revocabis, Cynthia, Manis:
<prop. 2.14.1> non ita Dardanio gavisus Atrida triumpho est,
<prop. 2.14.2> cum caderent magnae Laomedontis opes;
<prop. 2.14.3> nec sic errore exacto laetatus Vlixes,
<prop. 2.14.4> cum tetigit carae litora Dulichiae;
<prop. 2.14.5> nec sic Electra, salvum cum aspexit Oresten,
<prop. 2.14.6> cuius falsa tenens fleverat ossa soror;
<prop. 2.14.7> nec sic incolumem Minois Thesea vidit,
<prop. 2.14.8> Daedalimn lino cum duce rexit iter;
<prop. 2.14.9> quanta ego praeterita collegi gaudia nocte:
<prop. 2.14.10> immortalis ero, si altera talis erit.
<prop. 2.14.11> at dum demissis supplex cervicibus ibam,
<prop. 2.14.12> dicebar sicco vilior esse lacu.
<prop. 2.14.13> nec mihi iam fastus opponere quaerit iniquos,
<prop. 2.14.14> nec mihi ploranti lenta sedere potest.
<prop. 2.14.15> atque utinam non tam sero mihi nota fuisset
<prop. 2.14.16> condicio! cineri nunc medicina datur.
<prop. 2.14.17> alltc pedes caecis lucebat semita nobis:
<prop. 2.14.18> scilicet insano nemo in amore videt.
<prop. 2.14.19> hoc sensi prodesse magis: contemnite, amantes!
<prop. 2.14.20> sic hodie veniet, si qua negavit heri.
<prop. 2.14.21> pulsabant alii frustra dominamque vocabant:
<prop. 2.14.22> mecum habuit positum lenta puella caput.
<prop. 2.14.23> haec mihi devictis potior victoria Parthis,
<prop. 2.14.24> haec spolia, haec reges, haec mihi currus erunt.
<prop. 2.14.25> magna ego dona tua figam, Cytherea, columna,
<prop. 2.14.26> taleque sub nostro nomine carmen erit:
<prop. 2.14.27> HAS PONO ANTE TVAS TIBI, DIVA, PROPERTIVS AEDIS
<prop. 2.14.28> EXVVIAS, TOTA NOCTE RECEPTVS AMANS.
<prop. 2.14.29> nunc a te, mea lux, veniet mea litore navis
<prop. 2.14.30> servato, an mediis sidat onusta vadis.
<prop. 2.14.31> quod si forte aliqua nobis mutabere culpa,
<prop. 2.14.32> vestibulum iaceam mortuus ante tuum!
<prop. 2.15.1> o me felicem! o nox mihi candida! et o tu
<prop. 2.15.2> lectule deliciis facte beate meis!
<prop. 2.15.3> quam multa apposita narramus verba lucerna,
<prop. 2.15.4> quantaque sublato lumine rixa fuit!
<prop. 2.15.5> nam modo nudatis mecum est luctata papillis,
<prop. 2.15.6> interdum tunica duxit operta moram.
<prop. 2.15.7> illa meos somno lapsos patefecit ocellos
<prop. 2.15.8> ore suo et dixit 'Sicine, lente, iaces?'
<prop. 2.15.9> quam vario amplexu mutamus bracchia! quantum
<prop. 2.15.10> oscula sunt labris nostra morata tuis!
<prop. 2.15.11> non iuvat in caeco Venerem corrumpere motu:
<prop. 2.15.12> si nescis, oculi sunt in amore duces.
<prop. 2.15.13> ipse Paris nuda fertur periisse Lacaena,
<prop. 2.15.14> cum Menelaeo surgeret e thalamo;
<prop. 2.15.15> nudus et Endymion Phoebi cepisse sororem
<prop. 2.15.16> dicitur et nudae concubuisse deae.
<prop. 2.15.17> quod si pertendens animo vestita cubaris,
<prop. 2.15.18> scissa veste meas experiere manus:
<prop. 2.15.19> quin etiam, si me ulterius provexerit ira,
<prop. 2.15.20> ostendes matri bracchia laesa tuae.
<prop. 2.15.21> necdum inclinatae prohibent te ludere mammae:
<prop. 2.15.22> viderit haec, si quam iam peperisse pudet.
<prop. 2.15.23> dum nos fata sinunt, oculos satiemus amore:
<prop. 2.15.24> nox tibi longa venit, nec reditura dies.
<prop. 2.15.25> atque utinam haerentis sic nos vincire catena
<prop. 2.15.26> velles, ut numquam solveret ulla dies!
<prop. 2.15.27> exemplo iunctae tibi sint in amore columbae,
<prop. 2.15.28> masculus et totum femina coniugium.
<prop. 2.15.29> errat, qui finem vesani quaerit amoris:
<prop. 2.15.30> verus amor nullum novit habere modum.
<prop. 2.15.31> terra prius falso partu deludet arantis,
<prop. 2.15.32> et citius nigros Sol agitabit equos,
<prop. 2.15.33> fluminaque ad caput incipient revocare liquores,
<prop. 2.15.34> aridus et sicco gurgite piscis erit,
<prop. 2.15.35> quam possim nostros alio transferre dolores:
<prop. 2.15.36> huius ero vivus, mortuus huius ero.
<prop. 2.15.37> quod mihi secum talis concedere noctes
<prop. 2.15.38> illa velit, vitae longus et annus erit.
<prop. 2.15.39> si dabit haec multas, fiam immortalis in illis:
<prop. 2.15.40> nocte una quivis vel deus esse potest.
<prop. 2.15.41> qualem si cuncti cuperent decurrere vitam
<prop. 2.15.42> et pressi multo membra iacere mero,
<prop. 2.15.43> non ferrum crudele neque esset bellica navis,
<prop. 2.15.44> nec nostra Actiacum verteret ossa mare,
<prop. 2.15.45> nec totiens propriis circum oppugnata triumphis
<prop. 2.15.46> lassa foret crinis solere Roma suos.
<prop. 2.15.47> haec certe merito poterunt laudare minores:
<prop. 2.15.48> laeserunt nullos pocula nostra deos.
<prop. 2.15.49> tu modo, dum lucet, fructum ne desere vitae!
<prop. 2.15.50> omnia si dederis oscula, pauca dabis.
<prop. 2.15.51> ac veluti folia arentis liquere corollas,
<prop. 2.15.52> quae passim calathis strata natare vides,
<prop. 2.15.53> sic nobis, qui nunc magnum spiramus amantes,
<prop. 2.15.54> forsitan includet crastina fata dies.
<prop. 2.16.1> Praetor ab Illyricis venit modo, Cynthia, terris,
<prop. 2.16.2> maxima praeda tibi, maxima cura mihi.
<prop. 2.16.3> non potuit saxo vitam posuisse Cerauno?
<prop. 2.16.4> a, Neptune, tibi qualia dona darem!
<prop. 2.16.5> nunc sine me plena fiunt convivia mensa,
<prop. 2.16.6> nunc sine me tota ianua nocte patet.
<prop. 2.16.7> quare, si sapis, oblatas ne desere messis
<prop. 2.16.8> et stolidum pleno vellere carpe pecus;
<prop. 2.16.9> deinde, ubi consumpto restabit munere pauper,
<prop. 2.16.10> dic alias iterum naviget Illyrias!
<prop. 2.16.11> Cynthia non sequitur fascis nec curat honores,
<prop. 2.16.12> semper amatorum ponderat una sinus.
<prop. 2.16.13> at tu nunc nostro, Venus, o succurre dolori,
<prop. 2.16.14> rumpat ut assiduis membra libidinibus!
<prop. 2.16.15> ergo muneribus quivis mercatur amorem?
<prop. 2.16.16> Iuppiter, indigna merce puella perit.
<prop. 2.16.17> semper in Oceanum mittit me quaerere gemmas,
<prop. 2.16.18> et iubet ex ipsa tollere dona Tyro.
<prop. 2.16.19> atque utinam Romae nemo esset dives, et ipse
<prop. 2.16.20> straminea posset dux habitare casa!
<prop. 2.16.21> numquam Venales essent ad munus amicae,
<prop. 2.16.22> atque una fieret cana puella domo;
<prop. 2.16.23> numquam septenas noctes seiuncta cubares,
<prop. 2.16.24> candida tam foedo bracchia fusa viro,
<prop. 2.16.25> non quia peccarim (testor te), sed quia vulgo
<prop. 2.16.26> formosis levitas semper amica fuit.
<prop. 2.16.27> barbarus exclusis agitat vestigia lumbis,
<prop. 2.16.28> et subito felix nunc mea regna tenet!
<prop. 2.16.29> aspice quid donis Eriphyla invenit amaris,
<prop. 2.16.30> arserit et quantis nupta Creusa malis.
<prop. 2.16.31> nullane sedabit nostros iniuria fletus?
<prop. 2.16.32> an dolor hic vitiis nescit abesse tuis?
<prop. 2.16.33> tot iam abiere dies, cum me nec cura theatri
<prop. 2.16.34> nec tetigit Campi, nec mea mensa iuvat.
<prop. 2.16.35> at pudeat certe, pudeat! nisi forte, quod aiunt,
<prop. 2.16.36> turpis amor surdis auribus esse solet.
<prop. 2.16.37> cerne ducem, modo qui fremitu complevit inani
<prop. 2.16.38> Actia damnatis aequora militibus:
<prop. 2.16.39> hunc infamis arnor versis dare terga carinis
<prop. 2.16.40> iussit et extremo quaerere in orbe fugam.
<prop. 2.16.41> Caesaris haec virtus et gloria Caesaris haec est:
<prop. 2.16.42> illa, qua vicit, condidit arma manu.
<prop. 2.16.43> sed quascumque tibi vestis, quoscumque smaragdos,
<prop. 2.16.44> quosve dedit flavo lumine chrysolithos,
<prop. 2.16.45> haec videam rapidas in vanum ferre procellas:
<prop. 2.16.46> quae tibi terra, velim, quae tibi fiat aqua.
<prop. 2.16.47> non semper placidus periuros ridet amantis
<prop. 2.16.48> Iuppiter et surda neglegit aure preces.
<prop. 2.16.49> vidistis toto sonitus percurrere caelo,
<prop. 2.16.50> fulminaque aetheria desiluisse domo:
<prop. 2.16.51> non haec Pleiades faciunt neque aquosus Orion,
<prop. 2.16.52> nec sic de nihilo fulminis ira cadit;
<prop. 2.16.53> periuras tunc ille solet punire puellas,
<prop. 2.16.54> deceptus quoniam flevit et ipse deus.
<prop. 2.16.55> quare ne tibi sit tanti Sidonia vestis,
<prop. 2.16.56> ut timeas, quotiens nubilus Auster erit.
<prop. 2.17.1> mentiri noctem, promissis ducere amantem,
<prop. 2.17.2> hoc erit infectas sanguine habere manus!
<prop. 2.17.3> horum ego sum vates, quotiens desertus amaras
<prop. 2.17.4> explevi noctes, fractus utroque toro.
<prop. 2.17.5> vel tu Tantalea moveare ad flumina sorte,
<prop. 2.17.6> ut liquor arenti fallat ab ore sitim;
<prop. 2.17.7> vel tu Sisyphios licet admirere labores,
<prop. 2.17.8> difficile ut toto monte volutet onus;
<prop. 2.17.9> durius in terris nihil est quod vivat amante,
<prop. 2.17.10> nec, modo si sapias, quod minus esse velis.
<prop. 2.17.11> quem modo felicem invidia admirante ferebant,
<prop. 2.17.12> nunc decimo admittor vix ego quoque die.
<prop. 2.17.13> nunc iacere e duro corpus iuvat, impia, saxo,
<prop. 2.17.14> sumere et in nostras trita venena manus;
<prop. 2.17.15> nec licet in triviis sicca requiescere luna,
<prop. 2.17.16> aut per rimosas mittere verba fores.
<prop. 2.17.17> quod quamvis ita sit, dominam mutare cavebo:
<prop. 2.17.18> tum flebit, cum in me senserit esse fidem.
<prop. 2.18a.1> assiduae multis odium peperere querelae:
<prop. 2.18a.2> frangitur in tacito femina saepe viro.
<prop. 2.18a.3> si quid vidisti, semper vidisse negato!
<prop. 2.18a.4> aut si quid doluit forte, dolere nega!
<prop. 2.18b.1> quid mea si canis aetas candesceret annis,
<prop. 2.18b.2> et faceret scissas languida ruga genas?
<prop. 2.18b.3> at non Tithoni spernens Aurora senectam
<prop. 2.18b.4> desertum Eoa passa iacere domo est:
<prop. 2.18b.5> illum saepe suis decedens fovit in ulnis
<prop. 2.18b.6> quam prius adiunctos sedula lavit equos;
<prop. 2.18b.7> illum ad vicinos cum amplexa quiesceret Indos,
<prop. 2.18b.8> maturos iterum est questa redire dies;
<prop. 2.18b.9> illa deos currum conscendens dixit iniquos,
<prop. 2.18b.10> invitum et terris praestitit officium.
<prop. 2.18b.11> cui maiora senis Tithoni gaudia vivi,
<prop. 2.18b.12> quam gravis amisso Memnone luctus erat.
<prop. 2.18b.13> cum sene non puduit talem dormire puellam
<prop. 2.18b.14> et canae totiens oscula ferre comae.
<prop. 2.18b.15> at tu etiam iuvenem odisti me, perfida, cum sis
<prop. 2.18b.16> ipsa anus haud longa curva futura die.
<prop. 2.18b.17> quin ego deminuo curam, quod saepe Cupido
<prop. 2.18b.18> huic malus esse solet, cui bonus ante fuit.
<prop. 2.18c.1> nunc etiam infectos demens imitare Britannos,
<prop. 2.18c.2> ludis et externo tincta nitore caput?
<prop. 2.18c.3> ut natura dedit, sic omnis recta figura est:
<prop. 2.18c.4> turpis Romano Belgicus ore color.
<prop. 2.18c.5> illi sub terris fiant mala multa puellae,
<prop. 2.18c.6> quae mentita suas vertit inepta comas!
<prop. 2.18c.7> deme: mihi certe poteris formosa videri,
<prop. 2.18c.8> mi formosa sat es, si modo saepe venis.
<prop. 2.18c.9> an si caeruleo quaedam sua tempora fuco
<prop. 2.18c.10> tinxerit, idcirco caerula forma bona est?
<prop. 2.18c.11> cum tibi nec frater nec sit tibi filius ullus,
<prop. 2.18c.12> frater ego et tibi sim filius unus ego.
<prop. 2.18c.13> ipse tuus semper tibi sit custodia lectus,
<prop. 2.18c.14> nec nimis ornata fronte sedere velis.
<prop. 2.18c.15> credam ego narranti, noli committere, famae:
<prop. 2.18c.16> et terram mmor transilit et maria.
<prop. 2.19.1> ETSI me invito discedis, Cynthia, Roma,
<prop. 2.19.2> laetor quod sine me devia rura coles.
<prop. 2.19.3> nullus erit castis iuvenis corruptor in agris,
<prop. 2.19.4> qui te blanditiis non sinat esse probam;
<prop. 2.19.5> nulla neque ante tuas orietur rixa fenestras,
<prop. 2.19.6> nec tibi clamatae somnus amarus erit.
<prop. 2.19.7> sola eris et solos spectabis, Cynthia, montis
<prop. 2.19.8> et pecus et finis pauperis agricolae.
<prop. 2.19.9> illic te nulli poterunt corrumpere ludi,
<prop. 2.19.10> fanaque peccatis plurima causa tuis.
<prop. 2.19.11> illic assidue tauros spectabis arantis,
<prop. 2.19.12> et vitem docta ponere falce comas;
<prop. 2.19.13> atque ibi rara feres inculto tura sacello,
<prop. 2.19.14> haedus ubi agrestis corruet ante focos;
<prop. 2.19.15> protinus et nuda choreas imitabere sura;
<prop. 2.19.16> omnia ab externo sint modo tuta viro.
<prop. 2.19.17> ipse ego venabor: iam nunc me sacra Dianae
<prop. 2.19.18> suscipere et Veneris ponere vota iuvat.
<prop. 2.19.19> incipiam captare feras et reddere pinu
<prop. 2.19.20> cornua et audaces ipse monere canis;
<prop. 2.19.21> non tamen ut vastos ausim temptare leones
<prop. 2.19.22> aut celer agrestis comminus ire sues.
<prop. 2.19.23> haec igitur mihi sit lepores audacia mollis
<prop. 2.19.24> excipere et structo figere avem calamo,
<prop. 2.19.25> qua formosa suo Clitumnus flumina luco
<prop. 2.19.26> integit, et niveos abluit unda boves.
<prop. 2.19.27> tu quotiens aliquid conabere, vita, memento
<prop. 2.19.28> venturum paucis me tibi Luciferis.
<prop. 2.19.29> hic me nec solae poterunt avertere silvae,
<prop. 2.19.30> nec vaga muscosis flumina fusa iugis,
<prop. 2.19.31> quin ego in assidua mutem tua nomina lingua:
<prop. 2.19.32> absenti nemo non nocuisse velit.
<prop. 2.20.1> QVID fles abducta gravius Briseide? quid fles
<prop. 2.20.2> anxia captiva tristius Andromacha?
<prop. 2.20.3> quidve mea de fraude deos, insana, fatigas?
<prop. 2.20.4> quid quereris nostram sic cecidisse fidem?
<prop. 2.20.5> non tam nocturna volucris funesta querela
<prop. 2.20.6> Attica Cecropiis obstrepit in foliis,
<prop. 2.20.7> nec tantum Niobe, bis sex ad busta superba,
<prop. 2.20.8> sollicito lacrimans defluit a Sipylo.
<prop. 2.20.9> me licet aeratis astringant bracchia nodis,
<prop. 2.20.10> sint tua vel Danaes condita membra domo,
<prop. 2.20.11> in te ego et aeratas rumpam, mea vita, catenas,
<prop. 2.20.12> ferratam Danaes transiliamque domum.
<prop. 2.20.13> de te quodcumque, ad surdas mihi dicitur auris:
<prop. 2.20.14> tu modo ne dubita de gravitate mea.
<prop. 2.20.15> ossa tibi iuro per matris et ossa parentis
<prop. 2.20.16> (si fallo, cinis heu sit mihi uterque gravis!)
<prop. 2.20.17> me tibi ad extremas mansurum, vita, tenebras:
<prop. 2.20.18> ambos una fides auferet, una dies.
<prop. 2.20.19> quod si nec nomen nec me tua forma teneret,
<prop. 2.20.20> posset servitium mite tenere tuum.
<prop. 2.20.21> septima iam plenae deducitur orbita lunae,
<prop. 2.20.22> cum de me et de te compita nulla tacent:
<prop. 2.20.23> interea nobis non numquam ianua mollis,
<prop. 2.20.24> non numquam lecti copia facta tui.
<prop. 2.20.25> nec mihi muneribus nox ulla est empta beatis:
<prop. 2.20.26> quidquid eram, hoc animi gratia magna tui.
<prop. 2.20.27> cum te tam multi peterent, tu me una petisti:
<prop. 2.20.28> possum ego naturae non meminisse tuae?
<prop. 2.20.29> tum me vel tragicae vexetis Erinyes, et me
<prop. 2.20.30> inferno damnes, Aeace, iudicio,
<prop. 2.20.31> atque inter Tityi volucris mea poena vagetur,
<prop. 2.20.32> tumque ego Sisyphio saxa labore geram!
<prop. 2.20.33> nec tu supplicibus me sis venerata tabellis:
<prop. 2.20.34> ultima talis erit quae mea prima fides.
<prop. 2.20.35> hoc mihi perpetuo ius est, quod solus amator
<prop. 2.20.36> nec cito desisto nec temere incipio.
<prop. 2.21.1> A QVANTVM de me Panthi tibi pagina finxit,
<prop. 2.21.2> tantum illi Pantho ne sit amica Venus!
<prop. 2.21.3> sed tibi iam videor Dodona verior augur.
<prop. 2.21.4> uxorem ille tuus pulcher amator habet!
<prop. 2.21.5> tot noctes periere: nihil pudet? aspice, cantat
<prop. 2.21.6> liber: tu nimium credula, sola iaces.
<prop. 2.21.7> et nunc inter eos tu sermo es, te ille superbus
<prop. 2.21.8> dicit se invito saepe fuisse domi.
<prop. 2.21.9> dispeream, si quicquam aliud quam gloria de te
<prop. 2.21.10> quaeritur: has laudes ille maritus habet.
<prop. 2.21.11> Colchida sic hospes quondam decepit Iason:
<prop. 2.21.12> eiecta est (tenuit namque Creusa) domo.
<prop. 2.21.13> sic a Dulichio iuvene est elusa Calypso:
<prop. 2.21.14> vidit amatorem pandere vela suum.
<prop. 2.21.15> a nimium faciles aurem praebere puellae,
<prop. 2.21.16> discite desertae non temere esse bonae!
<prop. 2.21.17> huic quoque, qui restat, iam pridem quaeritur alter
<prop. 2.21.18> experta in primo, stulta, cavere potes.
<prop. 2.21.19> nos quocumque loco, nos omni tempore tecum
<prop. 2.21.20> sive aegra pariter sive valellte sumus.
<prop. 2.22a.1> Scis here mi multas pariter placuisse puellas;
<prop. 2.22a.2> scis mihi, Demophoon, multa venire mala.
<prop. 2.22a.3> nulla meis frustra lustrantur compita plantis;
<prop. 2.22a.4> o nimis exitio nata theatra meo,
<prop. 2.22a.5> sive aliquis molli diducit candida gestu
<prop. 2.22a.6> bracchia, seu varios incinit ore modos!
<prop. 2.22a.7> interea nostri quaerunt sibi vulnus ocelli,
<prop. 2.22a.8> candida non tecto pectore si qua sedet,
<prop. 2.22a.9> sive vagi crines puris in frontibus errant,
<prop. 2.22a.10> Indica quos medio vertice gemma tenet.
<prop. 2.22a.11> quae si forte aliquid vultu mihi dura negarat,
<prop. 2.22a.12> frigida de tota fronte cadebat aqua.
<prop. 2.22a.13> quaeris, Demophoon, cur sim tam mollis in omnis?
<prop. 2.22a.14> quod quaeris, 'quare' non habet ullus amor.
<prop. 2.22a.15> cur aliquis sacris laniat sua bracchia cultris
<prop. 2.22a.16> et Phrygis insanos caeditur ad numeros?
<prop. 2.22a.17> uni cuique dedit vitium natura creato:
<prop. 2.22a.18> mi fortuna aliquid semper amare dedit.
<prop. 2.22a.19> me licet et Thamyrae cantoris fata sequantur,
<prop. 2.22a.20> numquam ad formosas, invide, caecus ero.
<prop. 2.22a.21> sed tibi si exilis videor tenuatus in artus,
<prop. 2.22a.22> falleris: haud umquam est culta labore Venus.
<prop. 2.22a.23> percontere licet: saepe est experta puella
<prop. 2.22a.24> officium tota nocte valere meum.
<prop. 2.22a.25> Iuppiter Alcmenae geminas requieverat Arctos,
<prop. 2.22a.26> et caelum noctu bis sine rege fuit;
<prop. 2.22a.27> nec tamen idcirco languens ad fulmina venit:
<prop. 2.22a.28> nullus amor vires eripit ipse suas.
<prop. 2.22a.29> quid? cum e complexu Briseidos iret Achilles,
<prop. 2.22a.30> num fugere minus Thessala tela Phryges?
<prop. 2.22a.31> quid? ferus Andromachae lecto cum surgeret Hector?
<prop. 2.22a.32> bella Mycenaeae non timuere rates?
<prop. 2.22a.33> ille vel hic classis poterant vel perdere muros:
<prop. 2.22a.34> hic ego Pelides, hic ferus Hector ego.
<prop. 2.22a.35> aspice uti caelo modo sol modo luna ministret:
<prop. 2.22a.36> sic etiam nobis una puella parum est.
<prop. 2.22a.37> altera me cupidis teneat foveatque lacertis,
<prop. 2.22a.38> altera si quando non sinit esse locum;
<prop. 2.22a.39> aut si forte irata meo sit facta ministro,
<prop. 2.22a.40> ut sciat esse aliam, quae velit esse mea!
<prop. 2.22a.41> nam melius duo defendunt retinacula navim,
<prop. 2.22a.42> tutius et geminos anxia mater alit.
<prop. 2.22b.1> aut si es dura, nega: sin es non dura, venito!
<prop. 2.22b.2> quid iuvat haec nullo ponere verba loco?
<prop. 2.22b.3> hic unus dolor est ex omnibus acer amanti,
<prop. 2.22b.4> speranti subito si qua venire negat.
<prop. 2.22b.5> quanta illum toto versant suspiria lecto,
<prop. 2.22b.6> cum recipi, quae non venerit, ipsa vetat?
<prop. 2.22b.7> et rursus puerum quaerendo audita fatigat,
<prop. 2.22b.8> quem, quae scire timet, quaerere fata iubet.
<prop. 2.23.1> cui fugienda fuit indocti semita vulgi,
<prop. 2.23.2> ipsa petita lacu nunc mihi dulcis aqua est.
<prop. 2.23.3> ingenuus quisquam alterius dat munera servo,
<prop. 2.23.4> ut promissa suae verba ferat dominae?
<prop. 2.23.5> et quaerit totiens 'Quaenam nunc porticus illam
<prop. 2.23.6> integit?' et 'Campo quomovet illa pedes?'
<prop. 2.23.7> deinde, ubi pertuleris, quos dicit fama labores
<prop. 2.23.8> Herculis, ut scribat 'Muneris ecquid habes?'
<prop. 2.23.9> cernere uti possis vultum custodis amari,
<prop. 2.23.10> captus et immunda saepe latere casa?
<prop. 2.23.11> quam care semel in toto nox vertitur anno!
<prop. 2.23.12> a pereant, si quos ianua clausa iuvat!
<prop. 2.23.13> contra, reiecto quae libera vadit amictu,
<prop. 2.23.14> custodum et nullo saepta timore, placet?
<prop. 2.23.15> cui saepe immundo Sacra conteritur Via socco,
<prop. 2.23.16> nec sinit esse moram, si quis adire velit;
<prop. 2.23.17> differet haec numquam, nec poscet garrula, quod
<prop. 2.23.18> astrictus ploret saepe dedisse pater,
<prop. 2.23.19> nec dicet ' Timeo, propera iam surgere, quaeso:
<prop. 2.23.20> infelix, hodie vir mihi rure venit.'
<prop. 2.23.21> et quas Euphrates et quas mihi misit Orontes,
<prop. 2.23.22> me iuerint: nolim furta pudica tori;
<prop. 2.23.23> libertas quoniam nulli iam restat amanti:
<prop. 2.23.24> nullus liber erit, si quis amare volet.
<prop. 2.24a.1> 'tu loqueris, cum sis iam noto fabula libro
<prop. 2.24a.2> et tua sit toto Cynthia lecta foro?'
<prop. 2.24a.3> cui non his verbis aspergat tempora sudor?
<prop. 2.24a.4> aut pudor ingenuus, aut reticendus amor
<prop. 2.24a.5> quod si tam facilis spiraret Cynthia nobis,
<prop. 2.24a.6> non ego nequitiae dicerer esse caput,
<prop. 2.24a.7> nec sic per totam infamis traducerer urbem,
<prop. 2.24a.8> urerer et quamvis, nomine verba darem.
<prop. 2.24a.9> quare ne tibi sit mirum me quaerere vilis:
<prop. 2.24a.10> parcius infamant: num tibi causa levis?
<prop. 2.24a.12> et modo pavonis caudae flabella superbae
<prop. 2.24a.13> et manibus dura frigus habere pila,
<prop. 2.24a.14> et cupit iratum talos me poscere eburnos,
<prop. 2.24a.15> quaeque nitent Sacra vilia dona Via.
<prop. 2.24a.16> a peream, si me ista movent dispendia, sed me
<prop. 2.24a.17> fallaci dominae iam pudet esse iocum!
<prop. 2.24b.1> HOC erat in primis quod me gaudere iubebas?
<prop. 2.24b.2> tam te formosam non pudet esse levem?
<prop. 2.24b.3> una aut altera nox nondum est in amore peracta,
<prop. 2.24b.4> et dicor lecto iam gravis esse tuo.
<prop. 2.24b.5> me modo laudabas et carmina nostra legebas:
<prop. 2.24b.6> ille tuus pennas tam cito vertit amor?
<prop. 2.24b.7> contendat mecum ingenio, contendat et arte,
<prop. 2.24b.8> in primis una discat amare domo:
<prop. 2.24b.9> si libitum tibi erit, Lernaeas pugnet ad hydras
<prop. 2.24b.10> et tibi ab Hesperio mala dracone ferat,
<prop. 2.24b.11> taetra venena libens et naufragus ebibat undas,
<prop. 2.24b.12> et numquam pro te deneget esse miser:
<prop. 2.24b.13> (quos utinam in nobis, vita, experiare labores!)
<prop. 2.24b.14> iam tibi de timidis iste protervus erit,
<prop. 2.24b.15> qui nunc se in tumidum iactando venit honorem:
<prop. 2.24b.16> discidium vobis proximus annus erit.
<prop. 2.24b.17> at me non aetas mutabit tota Sibyllae,
<prop. 2.24b.18> non labor Alcidae, non niger ille dies.
<prop. 2.24b.19> tu mea compones et dices 'Ossa, Properti,
<prop. 2.24b.20> haec tua sunt? eheu tu mihi certus eras,
<prop. 2.24b.21> certus eras eheu, quamvis nec sanguine avito
<prop. 2.24b.22> nobilis et quamvis non ita dives eras.'
<prop. 2.24b.23> nil ego non patiar, numquam me iniuria mutat:
<prop. 2.24b.24> ferre ego formosam nullum onus esse puto.
<prop. 2.24b.25> credo ego non paucos ista periisse figura,
<prop. 2.24b.26> credo ego sed multos non habuisse fidem.
<prop. 2.24b.27> parvo dilexit spatio Minoida Theseus,
<prop. 2.24b.28> Phyllida Demophoon, hospes uterque malus.
<prop. 2.24b.29> iam tibi Iasonia nota est Medea carina
<prop. 2.24b.30> et modo servato sola relicta viro.
<prop. 2.24b.31> dura est quae multis simulatum fingit amorem,
<prop. 2.24b.32> et se plus uni si qua parare potest.
<prop. 2.24b.33> noli nobilibus, noli conferre beatis:
<prop. 2.24b.34> vix venit, extremo qui legat ossa die.
<prop. 2.24b.35> hi tibi nos erimus: sed tu potius precor ut me
<prop. 2.24b.36> demissis plangas pectora nuda comis.
<prop. 2.25.1> unica nata meo pulcherrima cura dolori,
<prop. 2.25.2> excludit quoniam sors mea 'saepe veni,'
<prop. 2.25.3> ista meis fiet notissima forma libellis,
<prop. 2.25.4> Calve, tua venia, pace, Catulle, tua.
<prop. 2.25.5> miles depositis annosus secubat armis,
<prop. 2.25.6> grandaevique negant ducere aratra boves,
<prop. 2.25.7> putris et in vacua requiescit navis harena,
<prop. 2.25.8> et vetus in templo bellica parma vacat:
<prop. 2.25.9> at me ab amore tuo deducet nulla senectus,
<prop. 2.25.10> sive ego Tithonus sive ego Nestor ero.
<prop. 2.25.11> nonne fuit satius duro servire tyranno
<prop. 2.25.12> et gemere in tauro, saeve Perille, tuo?
<prop. 2.25.13> Gorgonis et satius fuit obdurescere vultu,
<prop. 2.25.14> Caucasias etiam si pateremur avis.
<prop. 2.25.15> sed tamen obsistam. teritur robigine mucro
<prop. 2.25.16> ferreus et parvo saepe liquore silex:
<prop. 2.25.17> at nullo dominae teritur sub crimine amor, qui
<prop. 2.25.18> restat et immerita sustinet aure minas.
<prop. 2.25.19> ultro contemptus rogat, et peccasse fatetur
<prop. 2.25.20> laesus, et invitis ipse redit pedibus.
<prop. 2.25.21> tu quoque, qui pleno fastus assumis amore,
<prop. 2.25.22> credule, nulla diu femina pondus habet.
<prop. 2.25.23> an quisquam in mediis persolvit vota procellis.
<prop. 2.25.24> cum saepe in portu fracta carina natet?
<prop. 2.25.25> aut prius infecto deposcit praemia cursu,
<prop. 2.25.26> septima quam metam triverit arte rota?
<prop. 2.25.27> mendaces ludunt flatus in amore secundi:
<prop. 2.25.28> si qua venit sero, magna ruina venit.
<prop. 2.25.29> tu tamen interea, quamvis te diligat illa,
<prop. 2.25.30> in tacito cohibe gaudia clausa sinu.
<prop. 2.25.31> namque in armore suo semper sua maxima cuique
<prop. 2.25.32> nescio quo pacto verba nocere solent.
<prop. 2.25.33> quamvis te persaepe vocet, semel ire memento:
<prop. 2.25.34> invidiam quod habet, non solet esse diu.
<prop. 2.25.35> at si saecla forent antiquis grata puellis,
<prop. 2.25.36> essem ego quod nunc tu: tempore vincor ego.
<prop. 2.25.37> non tamen ista meos mutabunt saecula mores:
<prop. 2.25.38> unus quisque sua noverit ire via.
<prop. 2.25.39> at, vos qui officia in multos revocatis amores,
<prop. 2.25.40> quantus sic cruciat lumina vestra dolor!
<prop. 2.25.41> vidistis pleno teneram candore puellam,
<prop. 2.25.42> vidistis fuscam, ducit uterque color;
<prop. 2.25.43> vidistis quandam Argiva prodire figura,
<prop. 2.25.44> vidistis nostras, utraque forma rapit;
<prop. 2.25.45> illaque plebeio vel sit sandycis amictu:
<prop. 2.25.46> haec atque illa mali vulneris una via est.
<prop. 2.25.47> cum satis una tuis insomnia portet ocellis,
<prop. 2.25.48> una sat est cuivis femina multa mala.
<prop. 2.26a.1> VIDI te in somnis fracta, mea vita, carina
<prop. 2.26a.2> Ionio lassas ducere rore manus,
<prop. 2.26a.3> et quaecumque in me fueras mentita fateri,
<prop. 2.26a.4> nec iam umore gravis tollere posse comas,
<prop. 2.26a.5> qualem purpureis agitatam fluctibus Hellen,
<prop. 2.26a.6> aurea quam molli tergore vexit ovis.
<prop. 2.26a.7> quam timui, ne forte tuum mare nomen haberet,
<prop. 2.26a.8> atque tua labens navita fleret aqua!
<prop. 2.26a.9> quae tum ego Neptuno, quae tum cum Castore fratri,
<prop. 2.26a.10> quaeque tibi excepi, iam dea, Leucothoe!
<prop. 2.26a.11> at tu vix primas extollens gurgite palmas
<prop. 2.26a.12> saepe meum nomen iam peritura vocas.
<prop. 2.26a.13> quod si forte tuos vidisset Glaucus ocellos,
<prop. 2.26a.14> esses Ionii facta puella maris,
<prop. 2.26a.15> et tibi ob invidiam Nereides increpitarent,
<prop. 2.26a.16> candida Nesaee, caerula Cymothoe.
<prop. 2.26a.17> sed tibi subsidio delphinum currere vidi,
<prop. 2.26a.18> qui, puto, Arioniam vexerat ante lyram.
<prop. 2.26a.19> iamque ego conabar summo me mittere saxo,
<prop. 2.26a.20> cum mihi discussit talia visa metus.
<prop. 2.26b.1> NUNC admirentur quod tam mihi pulchra puella
<prop. 2.26b.2> serviat et tota dicar in urbe potens!
<prop. 2.26b.3> non, si Cambysae redeant et flumina Croesi,
<prop. 2.26b.4> dicat ' De nostro surge, poeta, toro.'
<prop. 2.26b.5> nam mea cum recitat, dicit se odisse beatos:
<prop. 2.26b.6> carmina tam sancte nulla puella colit.
<prop. 2.26b.7> multum in amore fides, multum constantia prodest:
<prop. 2.26b.8> qui dare multa potest, multa et amare potest
<prop. 2.26b.10> seu mare per longum mea cogitet ire puella,
<prop. 2.26b.11> hanc sequar et fidos una aget aura duos.
<prop. 2.26b.12> unum litus erit sopitis unaque tecto
<prop. 2.26b.13> arbor, et ex una saepe bibemus aqua;
<prop. 2.26b.14> et tabula una duos poterit componere amantis,
<prop. 2.26b.15> prora cubile mihi seu mihi puppis erit.
<prop. 2.26b.16> omnia perpetiar: saevus licet urgeat Eurus ;
<prop. 2.26b.17> velaque in incertum frigidus Auster agat;
<prop. 2.26b.18> quicumque et venti miserum vexastis Vlixem
<prop. 2.26b.19> et Danaum Euboico litore mille ratis;
<prop. 2.26b.20> et qui movistis duo litora, cum ratis Argo
<prop. 2.26b.21> dux erat ignoto missa columba mari.
<prop. 2.26b.22> illa meis tantum non umquam desit ocellis,
<prop. 2.26b.23> incendat navem Iuppiter ipse licet.
<prop. 2.26b.24> certe isdem nudi pariter iactabimur oris.
<prop. 2.26b.25> me licet unda ferat, te modo terra tegat.
<prop. 2.26b.26> sed non Neptunus tanto crudelis amori,
<prop. 2.26b.27> Neptunus fratri par in amore Iovi:
<prop. 2.26b.28> testis Amymone, latices dum ferret, in arvis
<prop. 2.26b.29> compressa, et Lernae pulsa tridente palus.
<prop. 2.26b.30> iam deus amplexu votum persolvit, at illi
<prop. 2.26b.31> aurea divinas urna profudit aquas.
<prop. 2.26b.32> crudelem et Borean rapta Orithyia negavit:
<prop. 2.26b.33> hic deus et terras et maria alta domat
<prop. 2.26b.34> crede mihi, nobis mitescet Scylla, nec umquam
<prop. 2.26b.35> alternante vacans vasta Charybdis aqua;
<prop. 2.26b.36> ipsaque sidera erunt nullis obscura tenebris,
<prop. 2.26b.37> purus et Orion, purus et Haedus erit.
<prop. 2.26b.38> quod mihi si ponenda tuo sit corpore vita,
<prop. 2.26b.39> exitus hic nobis non inhonestus erit.
<prop. 2.27.1> AT VOS incertam, mortales, funeris horam
<prop. 2.27.2> quaeritis, et qua sit mors aditura via;
<prop. 2.27.3> quaeritis et caelo Phoenicum inventa sereno,
<prop. 2.27.4> quae sit stella homini commoda quaeque mala!
<prop. 2.27.5> seu pedibus Parthos sequimur seu classe Britannos,
<prop. 2.27.6> et maris et terrae caeca pericla viae;
<prop. 2.27.7> rursus et obiectum flemus caput esse tumultu
<prop. 2.27.8> cum Mavors dubias miscet utrimque manus;
<prop. 2.27.10> praeterea domibus flammam domibusque ruinas,
<prop. 2.27.11> neu subeant labris pocula nigra tuis.
<prop. 2.27.12> solus amans novit, quando periturus et a qua
<prop. 2.27.13> morte, neque hic Boreae flabra neque arma timet.
<prop. 2.27.14> iam licet et Stygia sedeat sub harundine remex,
<prop. 2.27.15> cernat et infernae tristia vela ratis:
<prop. 2.27.16> si modo clamantis revocaverit aura puellae,
<prop. 2.27.17> concessum nulla lege redibit iter.
<prop. 2.28a.1> IVPPITER, affectae tandem miserere puellae:
<prop. 2.28a.2> tam formosa tuum mortua crimen erit.
<prop. 2.28a.3> hoc tibi vel poterit coniunx ignoscere Iuno:
<prop. 2.28a.4> frangitur et Iuno, si qua puella perit.
<prop. 2.28a.5> venit enim tempus, quo torridus aestuat aer,
<prop. 2.28a.6> incipit et sicco fervere terra Cane.
<prop. 2.28a.7> sed non tam ardoris culpa est neque crimina caeli
<prop. 2.28a.8> quam totiens sanctos non habuisse deos.
<prop. 2.28a.9> hoc perdit miseras, hoc perdidit ante puellas:
<prop. 2.28a.10> quidquid iurarunt, ventus et unda rapit.
<prop. 2.28a.11> num sibi collatam doluit Venus? illa peraeque
<prop. 2.28a.12> prae se formosis invidiosa dea est.
<prop. 2.28a.13> an contempta tibi Iunonis templa Pelasgae?
<prop. 2.28a.14> Palladis aut oculos ausa negare bonos?
<prop. 2.28a.15> semper, formosae, non nostis parcere verbis.
<prop. 2.28a.16> hoc tibi lingua nocens, hoc tibi forma dedit.
<prop. 2.28a.17> sed tibi vexatae per multa pericula vitae
<prop. 2.28a.18> extremo venit mollior hora die.
<prop. 2.28a.19> Io versa caput primos mugiverat annos:
<prop. 2.28a.20> nunc dea, quae Nili flumina vacca bibit.
<prop. 2.28a.21> Ino etiam prima terris aetate vagata est:
<prop. 2.28a.22> hanc miser implorat navita Leucothoen.
<prop. 2.28a.23> Andromede monstris fuerat devota marinis:
<prop. 2.28a.24> haec eadem Persei nobilis uxor erat.
<prop. 2.28a.25> Callisto Arcadios erraverat ursa per agros:
<prop. 2.28a.26> haec nocturna suo sidere vela regit.
<prop. 2.28a.27> quod si forte tibi properarint fata quietem,
<prop. 2.28a.28> illa sepulturae fata beata tuae,
<prop. 2.28a.29> narrabis Semelae, quo sit formosa periclo,
<prop. 2.28a.30> credet et illa, suo docta puella malo;
<prop. 2.28a.31> et tibi Maeonias omnis heroidas inter
<prop. 2.28a.32> primus erit nulla non tribuente locus.
<prop. 2.28a.33> nunc, utcumque potes, fato gere saucia morem:
<prop. 2.28a.34> et deus et durus vertitur ipse dies.
<prop. 2.28b.1> DEFICIVNT magico torti sub carmine rhombi,
<prop. 2.28b.2> et iacet exstincto laurus adusta foco;
<prop. 2.28b.3> et iam Luna negat totiens descendere caelo,
<prop. 2.28b.4> nigraque funestum concinit omen avis.
<prop. 2.28b.5> una ratis fati nostros portabit amores
<prop. 2.28b.6> caerula ad infernos velificata lacus.
<prop. 2.28b.7> sed non unius, quaeso, miserere duorum!
<prop. 2.28b.8> vivam, si vivet; si cadet illa, cadam.
<prop. 2.28b.9> pro quibus optatis sacro me carmine damno:
<prop. 2.28b.10> scribam ego 'Per magnum est salva puella Iovem';
<prop. 2.28b.11> ante tuosque pedes illa ipsa operata sedebit,
<prop. 2.28b.12> narrabitque sedens longa pericla sua.
<prop. 2.28c.1> HAEC tua, Persephone, maneat clementia, nec tu,
<prop. 2.28c.2> Persephonae coniunx, saevior esse velis.
<prop. 2.28c.3> sunt apud infernos tot milia formosarum:
<prop. 2.28c.4> pulchra sit in superis, si licet, una locis!
<prop. 2.28c.5> vobiscum est Iope, vobiscum candida Tyro,
<prop. 2.28c.6> vobiscum Europe nec proba Pasiphae,
<prop. 2.28c.7> et quot Troia tulit vetus et quot Achaia formas,
<prop. 2.28c.8> et Thebae et Priami diruta regna senis:
<prop. 2.28c.9> et quaecumque erat in numero Romana puella,
<prop. 2.28c.10> occidit: has omnis ignis avarus habet.
<prop. 2.28c.11> nec forma aeternum aut cuiquam est fortuna perennis:
<prop. 2.28c.12> longius aut propius mors sua quemque manet.
<prop. 2.28c.13> tu quoniam es, mea lux, magno dimissa periclo,
<prop. 2.28c.14> munera Dianae debita redde choros,
<prop. 2.28c.15> redde etiam excubias divae nunc, ante iuvencae;
<prop. 2.28c.16> votivas noctes, ei mihi solve decem!
<prop. 2.29a.1> HESTERNA, mea lux, cum potus nocte vagarer,
<prop. 2.29a.2> nec me servorum duceret ulla manus,
<prop. 2.29a.3> obvia nescio quot pueri mihi turba minuta
<prop. 2.29a.4> venerat (hos vetuit me numerare timor);
<prop. 2.29a.5> quorum alii faculas, alii retinere sagittas,
<prop. 2.29a.6> pars etiam visa est vincla parare mihi.
<prop. 2.29a.7> sed nudi fuerant. quorum lascivior unus,
<prop. 2.29a.8> 'Arripite hunc,' inquit, 'iam bene nostis eum
<prop. 2.29a.9> hic erat, hunc mulier nobis irata locavit.'
<prop. 2.29a.10> dixit, et in collo iam mihi nodus erat.
<prop. 2.29a.12> hic alter iubet in medium propellere, at alter,
<prop. 2.29a.13> 'Intereat, qui nos non putat esse deos!
<prop. 2.29a.14> haec te non meritum totas exspectat in horas:
<prop. 2.29a.15> at tu nescio quas quaeris, inepte, fores.
<prop. 2.29a.16> quae cum Sidoniae nocturna ligamina mitrae
<prop. 2.29a.17> solverit atque oculos moverit illa gravis,
<prop. 2.29a.18> afflabunt tibi non Arabum de gramine odores,
<prop. 2.29a.19> sed quos ipse suis fecit Amor manibus.
<prop. 2.29a.20> parcite iam, fratres, iam certos spondet amores;
<prop. 2.29a.21> et iam ad mandatam venimus ecce domum.'
<prop. 2.29a.22> atque ita me iniecto dixerunt rursus amictu:
<prop. 2.29a.23> 'I nunc et noctes disce manere domi.'
<prop. 2.29b.1> MANE erat, et volui, si sola quiesceret illa,
<prop. 2.29b.2> visere: at in lecto Cynthia sola fuit.
<prop. 2.29b.3> obstipui: non illa mihi formosior umquam
<prop. 2.29b.4> visa, neque ostrina cum fuit in tunica,
<prop. 2.29b.5> ibat et hinc castae narratum somnia Vestae,
<prop. 2.29b.6> neu sibi neve mihi quae nocitura forent:
<prop. 2.29b.7> talis visa mihi somno dimissa recenti.
<prop. 2.29b.8> heu quantum per se candida forma valet!
<prop. 2.29b.9> 'Quid tu matutinus,' ait 'speculator amicae,
<prop. 2.29b.10> me similem vestris moribus esse putas?
<prop. 2.29b.11> non ego tam facilis: sat erit mihi cognitus unus,
<prop. 2.29b.12> vel tu vel si quis verior esse potest.
<prop. 2.29b.13> apparent non ulla toro vestigia presso,
<prop. 2.29b.14> signa volutantis nec iacuisse duos.
<prop. 2.29b.15> aspice ut in toto nullus mihi corpore surgat
<prop. 2.29b.16> spiritus admisso notus adulterio.'
<prop. 2.29b.17> dixit, et opposita propellens savia dextra
<prop. 2.29b.18> prosilit in laxa nixa pedem solea.
<prop. 2.29b.19> sic ego tarn sancti custos deludor amoris:
<prop. 2.29b.20> ex illo felix nox mihi nulla fuit.
<prop. 2.30a.1> QVO fugis a demens? nulla est fuga: tu licet usque
<prop. 2.30a.2> ad Tanain fugias, usque sequetur Amor.
<prop. 2.30a.3> non si Pegaseo vecteris in aere dorso,
<prop. 2.30a.4> nec tibi si Persei moverit ala pedes;
<prop. 2.30a.5> vel si te sectae rapiant talaribus aurae,
<prop. 2.30a.6> nil tibi Mercurii proderit alta via
<prop. 2.30a.7> instat semper Amor supra caput, instat amanti,
<prop. 2.30a.8> et gravis ipse super libera colla sedet.
<prop. 2.30a.9> excubat ille acer custos et tollere numquam
<prop. 2.30a.10> te patietur humo lumina capta semel.
<prop. 2.30a.11> et iam si pecces, deus exorabilis ille est
<prop. 2.30a.12> si modo praesentis viderit esse preces.
<prop. 2.30b.1> ISTA senes licet accusent convivia duri:
<prop. 2.30b.2> nos modo propositum, vita, teramus iter
<prop. 2.30b.3> illorum antiquis onerantur legibus aures:
<prop. 2.30b.4> hic locus est in quo, tibia docta, sones,
<prop. 2.30b.5> quae non iure vado Maeandri iacta natasti,
<prop. 2.30b.6> turpia cum faceret Palladis ora tumor.
<prop. 2.30b.7> non tamen immerito! Phrygias nunc ire per undas
<prop. 2.30b.8> et petere Hyrcani litora nota maris,
<prop. 2.30b.9> spargere et alterna communis caede Penatis
<prop. 2.30b.10> et ferre ad patrios praemia dira Lares!
<prop. 2.30b.11> una contentum pudeat me vivere amica?
<prop. 2.30b.12> hoc si crimen erit, crimen Amoris erit:
<prop. 2.30b.13> mi nemo obiciat. libeat tibi, Cynthia, mecum
<prop. 2.30b.14> rorida muscosis antra tenere iugis.
<prop. 2.30b.15> illic aspicies scopulis haerere Sorores
<prop. 2.30b.16> et canere antiqui dulcia furta Iovis,
<prop. 2.30b.17> ut Semela est combustus, ut est deperditus Io,
<prop. 2.30b.18> denique ut ad Troiae tecta volarit avis.
<prop. 2.30b.19> quod si nemo exstat qui vicerit Alitis arma,
<prop. 2.30b.20> communis culpae cur reus unus agor?
<prop. 2.30b.21> nec tu Virginibus reverentia moveris ora:
<prop. 2.30b.22> hic quoque non nescit quid sit amare chorus;
<prop. 2.30b.23> si tamen Oeagri quaedam compressa figura
<prop. 2.30b.24> Bistoniis olim rupibus accubuit.
<prop. 2.30b.25> hic ubi me prima statuent in parte choreae,
<prop. 2.30b.26> et medius docta cuspide Bacchus erit,
<prop. 2.30b.27> tum capiti sacros patiar pendere corymbos:
<prop. 2.30b.28> nam sine te nostrum non valet ingenium.
<prop. 2.31.1> QVAERIS, cur veniam tibi tardior? aurea Phoebi
<prop. 2.31.2> porticus a magno Caesare aperta fuit.
<prop. 2.31.3> tantam erat in speciem Poenis digesta columnis,
<prop. 2.31.4> inter quas Danai femina turba senis.
<prop. 2.31.5> hic equidem Phoebo visus mihi pulchrior ipso
<prop. 2.31.6> marmoreus tacita carmen hiare lyra;
<prop. 2.31.7> atque aram circum steterant armenta Myronis,
<prop. 2.31.8> quattuor artificis, vivida signa, boves.
<prop. 2.31.9> tum medium claro surgebat marmore templum,
<prop. 2.31.10> et patria Phoebo carius Ortygia:
<prop. 2.31.11> in quo Solis erat supra fastigia currus;
<prop. 2.31.12> et valvae, Libyci nobile dentis opus,
<prop. 2.31.13> altera deiectos Parnasi vertice Gallos,
<prop. 2.31.14> altera maerebat funera Tantalidos.
<prop. 2.31.15> deinde inter matrem deus ipse interque sororem
<prop. 2.31.16> Pythius in longa carmina veste sonat.
<prop. 2.32.1> QUI videt, is peccat: qui te non viderit ergo,
<prop. 2.32.2> non cupiet: facti lumina crimen habent.
<prop. 2.32.3> nam quid Praenesti dubias, o Cynthia, sortis,
<prop. 2.32.4> quid petis Aeaei moenia Telegoni?
<prop. 2.32.5> cur ita te Herculeum deportant esseda Tibur?
<prop. 2.32.6> Appia cur totiens te via Lanuvium?
<prop. 2.32.7> hoc utinam spatiere loco, quodcumque vacabis,
<prop. 2.32.8> Cynthia' sed tibi me credere turba vetat,
<prop. 2.32.9> cum videt accensis devotam currere taedis
<prop. 2.32.10> in nemus et Triviae lumina ferre deae.
<prop. 2.32.11> scilicet umbrosis sordet Pompeia columnis
<prop. 2.32.12> porticus, aulaeis nobilis Attalicis,
<prop. 2.32.13> et platanis creber pariter surgentibus ordo,
<prop. 2.32.14> flumina sopito quaeque Marone cadunt,
<prop. 2.32.15> et leviter nymphis tota crepitantibus urbe
<prop. 2.32.16> cum subito Triton ore recondit aquam.
<prop. 2.32.17> falleris, ista tui furtum via monstrat amoris:
<prop. 2.32.18> non urbem, demens, lumina nostra fugis!
<prop. 2.32.19> nil agis, insidias in me componis inanis,
<prop. 2.32.20> tendis iners docto retia nota mihi.
<prop. 2.32.21> sed de me minus est: famae iactura pudicae
<prop. 2.32.22> tanta tibi miserae, quanta meretur, erit.
<prop. 2.32.23> nuper enim de te nostras me laedit ad auris
<prop. 2.32.24> rumor, et in tota non bonus urbe fuit.
<prop. 2.32.25> sed tu non debes inimicae credere linguae:
<prop. 2.32.26> semper formosis fabula poena fuit.
<prop. 2.32.27> non tua deprenso damnata est fama veneno:
<prop. 2.32.28> testis eris puras, Phoebe, videre manus.
<prop. 2.32.29> sin autem longo nox una aut altera lusu
<prop. 2.32.30> consumpta est, non me crimina parva movent.
<prop. 2.32.31> Tyndaris externo patriam mutavit amore,
<prop. 2.32.32> et sine decreto viva reducta domum est.
<prop. 2.32.33> ipsa Venus fertur corrupta libidine Martis,
<prop. 2.32.34> nec minus in caelo semper honesta fuit.
<prop. 2.32.35> quamvis Ida Parim pastorem dicat amasse
<prop. 2.32.36> atque inter pecudes accubuisse deam,
<prop. 2.32.37> hoc et Hamadryadum spectavit turba sororum
<prop. 2.32.38> Silenique senes et pater ipse chori;
<prop. 2.32.39> cum quibus Idaeo legisti poma sub antro,
<prop. 2.32.40> supposita excipiens, Nai, caduca manu.
<prop. 2.32.41> an quisquam in tanto stuprorum examine quaerit
<prop. 2.32.42> 'Cur haec tam dives? quis dedit? unde dedit?'
<prop. 2.32.43> o nimium nostro felicem tempore Romam,
<prop. 2.32.44> si contra mores una puella facit!
<prop. 2.32.45> haec eadem ante illam iam impune et Lesbia fecit:
<prop. 2.32.46> quae sequitur, certe est invidiosa minus.
<prop. 2.32.47> qui quaerit Tatios veteres durosque Sabinos,
<prop. 2.32.48> hic posuit nostra nuper in urbe pedem.
<prop. 2.32.49> tu prius et fluctus poteris siccare marinos,
<prop. 2.32.50> altaque mortali deligere astra manu,
<prop. 2.32.51> quam facere, ut nostrae nolint peccare puellae:
<prop. 2.32.52> hic mos Saturno regna tenente fuit,
<prop. 2.32.53> et cum Deucalionis aquae fluxere per orbem,
<prop. 2.32.54> et post antiquas Deucalionis aquas.
<prop. 2.32.55> dic mihi, quis potuit lectum servare pudicum,
<prop. 2.32.56> quae dea cum solo vivere sola deo?
<prop. 2.32.57> uxorem quondam magni Minois, ut aiunt,
<prop. 2.32.58> corrupit torui candida forma bovis;
<prop. 2.32.59> nec minus aerato Danae circumdata muro
<prop. 2.32.60> non potuit magno casta negare Iovi.
<prop. 2.32.61> quod si tu Graias es tuque imitata Latinas,
<prop. 2.32.62> semper vive meo libera iudicio!
<prop. 2.33a.1> TRISTIA iam redeunt iterum sollemnia nobis:
<prop. 2.33a.2> Cynthia iam noctes est operata decem.
<prop. 2.33a.3> atque utinam pereant, Nilo quae sacra tepente
<prop. 2.33a.4> misit matronis Inachis Ausoniis!
<prop. 2.33a.5> quae dea tam cupidos totiens divisit amantis,
<prop. 2.33a.6> quaecumque illa fuit, semper amara fuit.
<prop. 2.33a.7> tu certe Iovis occultis in amoribus, Io,
<prop. 2.33a.8> sensisti multas quid sit inire vias,
<prop. 2.33a.9> cum te iussit habere puellam cornua Iuno
<prop. 2.33a.10> et pecoris duro perdere verba sono.
<prop. 2.33a.11> a quotiens quernis laesisti frondibus ora,
<prop. 2.33a.12> mandisti et stabulis arbuta pasta tuis!
<prop. 2.33a.13> an, quoniam agrestem detraxit ab ore figuram
<prop. 2.33a.14> Iuppiter, idcirco facta superba dea es?
<prop. 2.33a.15> an tibi non satis est fuscis Aegyptus alumnis?
<prop. 2.33a.16> cur tibi tam longa Roma petita via?
<prop. 2.33a.17> quidve tibi prodest viduas dormire puellas?
<prop. 2.33a.18> sed tibi, crede mihi, cornua rursus erunt,
<prop. 2.33a.19> aut nos e nostra te, saeva, fugabimus urbe:
<prop. 2.33a.20> cum Tiberi Nilo gratia nulla fuit.
<prop. 2.33a.21> at tu, quae nostro nimium placata dolore es,
<prop. 2.33a.22> noctibus his vacui ter faciamus iter.
<prop. 2.33b.1> NON audis et verba sinis mea ludere, cum iam
<prop. 2.33b.2> flectant Icarii sidera tarda boves.
<prop. 2.33b.3> lenta bibis: mediae nequeunt te frangere noctes.
<prop. 2.33b.4> an nondum est talos mittere lassa manus?
<prop. 2.33b.5> a pereat, quicumque meracas repperit uvas
<prop. 2.33b.6> corrupitque bonas nectare primus aquas!
<prop. 2.33b.7> Icare, Cecropiis merito iugulate colonis,
<prop. 2.33b.8> pampineus nosti quam sit amarus odor!
<prop. 2.33b.9> tuque o Eurytion vino Centaure peristi,
<prop. 2.33b.10> nec non Ismario tu, Polypheme, mero.
<prop. 2.33b.11> vino forma perit, vino corrumpitur aetas,
<prop. 2.33b.12> vino saepe suum nescit amica virum.
<prop. 2.33b.13> me miserum, ut multo nihil est mutata Lyaeo!
<prop. 2.33b.14> iam bibe: formosa es: nil tibi vina nocent,
<prop. 2.33b.15> cum tua praependent demissae in pocula sertae,
<prop. 2.33b.16> et mea deducta carmina voce legis.
<prop. 2.33b.17> largius effuso madeat tibi mensa Falerno,
<prop. 2.33b.18> spumet et aurato mollius in calice.
<prop. 2.33b.19> nulla tamen lecto recipit se sola libenter:
<prop. 2.33b.20> est quiddam, quod vos quaerere cogat Amor.
<prop. 2.33b.21> semper in absentis felicior aestus amantis:
<prop. 2.33b.22> elevat assiduos copia longa viros.
<prop. 2.34.1> CVR quisquam faciem dominae iam credat Amori?
<prop. 2.34.2> sic erepta mihi paene puella mea est.
<prop. 2.34.3> expertus dico, nemo est in amore fidelis:
<prop. 2.34.4> formosam raro non sibi quisque petit.
<prop. 2.34.5> polluit ille deus cognatos, solvit amicos,
<prop. 2.34.6> et bene concordis tristia ad arma vocat.
<prop. 2.34.7> hospes in hospitium Menelao venit adulter:
<prop. 2.34.8> Colchis et ignotum nonne secuta virum est?
<prop. 2.34.9> Lynceu, tune meam potuisti, perfide, curam
<prop. 2.34.10> tangere? nonne tuae tum cecidere manus?
<prop. 2.34.11> quid si non constans illa et tam certa fuisset?
<prop. 2.34.12> posses in tanto vivere flagitio?
<prop. 2.34.13> tu mihi vel ferro pectus vel perde veneno:
<prop. 2.34.14> a domina tantum te modo tolle mea.
<prop. 2.34.15> te socium vitae, te corporis esse licebit,
<prop. 2.34.16> te dominum admitto rebus, amice, meis:
<prop. 2.34.17> lecto te solum, lecto te deprecor uno:
<prop. 2.34.18> rivalem possum non ego ferre Iovem.
<prop. 2.34.19> ipse meas solus quod nil est, aemulor umbras,
<prop. 2.34.20> stultus, quod stulto saepe timore tremo.
<prop. 2.34.21> una tamen causa est, qua crimina tanta remitto,
<prop. 2.34.22> errabant multo quod tua verba mero.
<prop. 2.34.23> sed numquam vitae fallet me ruga severae:
<prop. 2.34.24> omnes iam norunt quam sit amare bonum.
<prop. 2.34b.1> LYNCEVS ipse meus seros insanit amores!
<prop. 2.34b.2> solum te nostros laetor adire deos.
<prop. 2.34b.3> quid tua Socraticis tibi nunc sapientia libris
<prop. 2.34b.4> proderit aut rerum dicere posse vias?
<prop. 2.34b.5> aut quid Erechthei tibi prosunt carmina lecta?
<prop. 2.34b.6> nil iuvat in magno vester amore senex.
<prop. 2.34b.7> tu satius memorem Musis imitere Philitan
<prop. 2.34b.8> et non inflati somnia Callimachi.
<prop. 2.34b.9> nam rursus licet Aetoli referas Acheloi,
<prop. 2.34b.10> fluxerit ut magno fractus amore liquor,
<prop. 2.34b.11> atque etiam ut Phrygio fallax Maeandria campo
<prop. 2.34b.12> errat et ipsa suas decipit unda vias,
<prop. 2.34b.13> qualis et Adrasti fuerit vocalis Arion,
<prop. 2.34b.14> tristis ad Archemori funera victor equus:
<prop. 2.34b.15> non Amphiareae prosint tibi fata quadrigae
<prop. 2.34b.16> aut Capanei magno grata ruina Iovi.
<prop. 2.34b.17> desine et Aeschyleo componere verba coturno,
<prop. 2.34b.18> desine, et ad mollis membra resolve choros.
<prop. 2.34b.19> incipe iam angusto versus includere torno,
<prop. 2.34b.20> inque tuos ignis, dure poeta, veni.
<prop. 2.34b.21> tu non Antimacho, non tutior ibis Homero:
<prop. 2.34b.22> despicit et magnos recta puella deos.
<prop. 2.34b.23> sed non ante gravis taurus succumbit aratro,
<prop. 2.34b.24> cornua quam validis haeserit in laqueis,
<prop. 2.34b.25> nec tu iam duros per te patieris amores:
<prop. 2.34b.26> trux tamen a nobis ante domandus eris.
<prop. 2.34b.27> harum nulla solet rationem quaerere mundi,
<prop. 2.34b.28> nec cur fraternis Luna laboret equis,
<prop. 2.34b.29> nec si post Stygias aliquid restabit erumpnas,
<prop. 2.34b.30> nec si consulto fulmina missa tonent.
<prop. 2.34b.31> aspice me, cui parva domi fortuna relicta est
<prop. 2.34b.32> nullus et antiquo Marte triumphus avi,
<prop. 2.34b.33> ut regnem mixtas inter conviva puellas
<prop. 2.34b.34> hoc ego, quo tibi nunc elevor, ingenio!
<prop. 2.34b.35> me iuvet hesternis positum languere corollis,
<prop. 2.34b.36> quem tetigit iactu certus ad ossa deus.
<prop. 2.34b.37> Actia Vergilium custodis litora Phoebi,
<prop. 2.34b.38> Caesaris et fortis dicere posse ratis,
<prop. 2.34b.39> qui nunc Aeneae Troiani suscitat arma
<prop. 2.34b.40> iactaque Lavinis moenia litoribus.
<prop. 2.34b.41> cedite Romani scriptorcs, cedite Grai!
<prop. 2.34b.42> nescio quid maius nascitur Iliade.
<prop. 2.34b.43> tu canis umbrosi subter pineta Galaesi
<prop. 2.34b.44> Thyrsin et attritis Daphnin harundinibus,
<prop. 2.34b.45> utque decem possint corrumpere mala puellas
<prop. 2.34b.46> missus et impressis haedus ab uberibus.
<prop. 2.34b.47> felix, qui vilis pomis mercaris amores!
<prop. 2.34b.48> huic licet ingratae Tityrus ipse canat.
<prop. 2.34b.49> felix intactum Corydon qui temptat Alexin
<prop. 2.34b.50> agricolae domini carpere delicias!
<prop. 2.34b.51> quamvis ille sua lassus requiescat avena,
<prop. 2.34b.52> laudatur facilis inter Hamadryadas.
<prop. 2.34b.53> tu canis Ascraei veteris praecepta poetae,
<prop. 2.34b.54> quo seges in campo, quo viret uva iugo.
<prop. 2.34b.55> tale facis carmen docta testudine quale
<prop. 2.34b.56> Cynthius impositis temperat articulis.
<prop. 2.34b.57> non tamen haec ulli venient ingrata legenti,
<prop. 2.34b.58> sive in amore rudis sive peritus erit.
<prop. 2.34b.59> nec minor hic animis, ut sit minor ore, canorus
<prop. 2.34b.60> anseris indocto carmine cessit olor.
<prop. 2.34b.61> haec quoque perfecto ludebat Iasone Varro,
<prop. 2.34b.62> Varro Leucadiae maxima flamma suae;
<prop. 2.34b.63> haec quoque lascivi cantarunt scripta Catulli,
<prop. 2.34b.64> Lesbia quis ipsa notior est Helena;
<prop. 2.34b.65> haec etiam docti confessa est pagina Calvi,
<prop. 2.34b.66> cum caneret miserae funera Quintiliae.
<prop. 2.34b.67> et modo formosa quam multa Lycoride Gallus
<prop. 2.34b.68> mortuus inferna vulnera lavit aqua!
<prop. 2.34b.69> Cynthia quin etiam versu laudata Properti,
<prop. 2.34b.70> hos inter si me ponere Fama volet.
<prop. 3.1.1> Callimachi Manes et Coi sacra Philitae,
<prop. 3.1.2> in vestrum, quaeso, me sinite ire nemus.
<prop. 3.1.3> primus ego ingredior puro de fonte sacerdos
<prop. 3.1.4> Itala per Graios orgia ferre choros.
<prop. 3.1.5> dicite, quo pariter carmen tenuastis in antro
<prop. 3.1.6> quove pede ingressi? quamve bibistis aquam?
<prop. 3.1.7> ah valeat, Phoebum quicumque moratur in armis!
<prop. 3.1.8> exactus tenui pumice versus eat,
<prop. 3.1.9> quo me Fama levat terra sublimis, et a me
<prop. 3.1.10> nata coronatis Musa triumphat equis,
<prop. 3.1.11> et mecum in curru parvi vectantur Amores,
<prop. 3.1.12> scriptorumque meas turba secuta rotas.
<prop. 3.1.13> quid frustra immissis mecum certatis habenis?
<prop. 3.1.14> non datur ad Musas currere lata via.
<prop. 3.1.15> multi, Roma, tuas laudes annalibus addent,
<prop. 3.1.16> qui finem imperii Bactra futura canent.
<prop. 3.1.17> sed, quod pace legas, opus hoc de monte Sororum
<prop. 3.1.18> detulit intacta pagina nostra via.
<prop. 3.1.19> mollia, Pegasides, date vestro serta poetae:
<prop. 3.1.20> non faciet capiti dura corona meo.
<prop. 3.1.21> at mihi quod vivo detraxerit invida turba,
<prop. 3.1.22> post obitum duplici faenore reddet Honos;
<prop. 3.1.23> omnia post obitum fingit maiora vetustas:
<prop. 3.1.24> maius ab exsequiis nomen in ora venit.
<prop. 3.1.25> nam quis equo pulsas abiegno nosceret arces,
<prop. 3.1.26> fluminaque Haemonio comminus isse viro,
<prop. 3.1.27> Idaeum Simoenta Iovis cum prole Scamandro,
<prop. 3.1.28> Hectora per campos ter maculasse rotas?
<prop. 3.1.29> Deiphobumque Helenumque et Pulydamantis in armis
<prop. 3.1.30> qualemcumque Parim vix sua nosset humus.
<prop. 3.1.31> exiguo sermone fores nunc, Ilion, et tu
<prop. 3.1.32> Troia bis Oetaei numine capta dei.
<prop. 3.1.33> nec non ille tui casus memorator Homerus
<prop. 3.1.34> posteritate suum crescere sensit opus;
<prop. 3.1.35> meque inter seros laudabit Roma nepotes:
<prop. 3.1.36> illum post cineres auguror ipse diem.
<prop. 3.1.37> ne mea contempto lapis indicet ossa sepulcro
<prop. 3.1.38> provisumst Lycio vota probante deo.
<prop. 3.2.1> Carminis interea nostri redeamus in orbem,
<prop. 3.2.2> gaudeat ut solito tacta puella sono.
<prop. 3.2.3> Orphea delenisse feras et concita dicunt
<prop. 3.2.4> flumina Threicia sustinuisse lyra;
<prop. 3.2.5> saxa Cithaeronis Thebanam agitata per artem
<prop. 3.2.6> sponte sua in muri membra coisse ferunt;
<prop. 3.2.7> quin etiam, Polypheme, fera Galatea sub Aetna
<prop. 3.2.8> ad tua rorantis carmina flexit equos:
<prop. 3.2.9> miremur, nobis et Baccho et Apolline dextro,
<prop. 3.2.10> turba puellarum si mea verba colit?
<prop. 3.2.11> quod non Taenariis domus est mihi fulta columnis,
<prop. 3.2.12> nec camera auratas inter eburna trabes,
<prop. 3.2.13> nec mea Phaeacas aequant pomaria silvas,
<prop. 3.2.14> non operosa rigat Marcius antra liquor;
<prop. 3.2.15> at Musae comites et carmina cara legenti,
<prop. 3.2.16> nec defessa choris Calliopea meis.
<prop. 3.2.17> fortunata, meo si qua's celebrata libello!
<prop. 3.2.18> carmina erunt formae tot monumenta tuae.
<prop. 3.2.19> nam neque pyramidum sumptus ad sidera ducti,
<prop. 3.2.20> nec Iovis Elei caelum imitata domus,
<prop. 3.2.21> nec Mausolei dives fortuna sepulcri
<prop. 3.2.22> mortis ab extrema condicione vacant.
<prop. 3.2.23> aut illis flamma aut imber subducet honores,
<prop. 3.2.24> annorum aut tacito pondere victa ruent.
<prop. 3.2.25> at non ingenio quaesitum nomen ab aevo
<prop. 3.2.26> excidet: ingenio stat sine morte decus.
<prop. 3.3.1> Visus eram molli recubans Heliconis in umbra,
<prop. 3.3.2> Bellerophontei qua fluit umor equi,
<prop. 3.3.3> reges, Alba, tuos et regum facta tuorum,
<prop. 3.3.4> tantum operis, nervis hiscere posse meis;
<prop. 3.3.5> parvaque iam magnis admoram fontibus ora
<prop. 3.3.6> (unde pater sitiens Ennius ante bibit,
<prop. 3.3.7> et cecinit Curios fratres et Horatia pila,
<prop. 3.3.8> regiaque Aemilia vecta tropaea rate,
<prop. 3.3.9> victricisque moras Fabii pugnamque sinistram
<prop. 3.3.10> Cannensem et versos ad pia vota deos,
<prop. 3.3.11> Hannibalemque Lares Romana sede fugantis,
<prop. 3.3.12> anseris et tutum voce fuisse Iovem),
<prop. 3.3.13> cum me Castalia speculans ex arbore Phoebus
<prop. 3.3.14> sic ait aurata nixus ad antra lyra:
<prop. 3.3.15> 'quid tibi cum tali, demens, est flumine? quis te
<prop. 3.3.16> carminis heroi tangere iussit opus?
<prop. 3.3.17> non hinc ulla tibi sperandast fama, Properti:
<prop. 3.3.18> mollia sunt parvis prata terenda rotis;
<prop. 3.3.19> ut tuus in scamno iactetur saepe libellus,
<prop. 3.3.20> quem legat exspectans sola puella virum.
<prop. 3.3.21> cur tua praescriptos evectast pagina gyros?
<prop. 3.3.22> non est ingenii cumba gravanda tui.
<prop. 3.3.23> alter remus aquas alter tibi radat harenas,
<prop. 3.3.24> tutus eris: medio maxima turba marist.'
<prop. 3.3.25> dixerat, et plectro sedem mihi monstrat eburno,
<prop. 3.3.26> quo nova muscoso semita facta solost.
<prop. 3.3.27> hic erat affixis viridis spelunca lapillis,
<prop. 3.3.28> pendebantque cavis tympana pumicibus,
<prop. 3.3.29> orgia Musarum et Sileni patris imago
<prop. 3.3.30> fictilis et calami, Pan Tegeaee, tui;
<prop. 3.3.31> et Veneris dominae volucres, mea turba, columbae
<prop. 3.3.32> tingunt Gorgoneo punica rostra lacu;
<prop. 3.3.33> diversaeque novem sortitae iura Puellae
<prop. 3.3.34> exercent teneras in sua dona manus:
<prop. 3.3.35> haec hederas legit in thyrsos, haec carmina nervis
<prop. 3.3.36> aptat, at illa manu texit utraque rosam.
<prop. 3.3.37> e quarum numero me contigit una dearum
<prop. 3.3.38> (ut reor a facie, Calliopea fuit):
<prop. 3.3.39> 'contentus niveis semper vectabere cycnis,
<prop. 3.3.40> nec te fortis equi ducet ad arma sonus.
<prop. 3.3.41> nil tibi sit rauco praeconia classica cornu
<prop. 3.3.42> flare, nec Aonium tingere Marte nemus;
<prop. 3.3.43> aut quibus in campis Mariano proelia signo
<prop. 3.3.44> stent et Teutonicas Roma refringat opes,
<prop. 3.3.45> barbarus aut Suebo perfusus sanguine Rhenus
<prop. 3.3.46> saucia maerenti corpora vectet aqua.
<prop. 3.3.47> quippe coronatos alienum ad limen amantes
<prop. 3.3.48> nocturnaeque canes ebria signa morae,
<prop. 3.3.49> ut per te clausas sciat excantare puellas,
<prop. 3.3.50> qui volet austeros arte ferire viros.'
<prop. 3.3.51> talia Calliope, lymphisque a fonte petitis
<prop. 3.3.52> ora Philitea nostra rigavit aqua.
<prop. 3.4.1> Arma deus Caesar dites meditatur ad Indos,
<prop. 3.4.2> et freta gemmiferi findere classe maris.
<prop. 3.4.3> magna, Quiris, merces: parat ultima terra triumphos;
<prop. 3.4.4> Tigris et Euphrates sub tua iura fluent;
<prop. 3.4.5> sera, sed Ausoniis veniet provincia virgis;
<prop. 3.4.6> assuescent Latio Partha tropaea Iovi.
<prop. 3.4.7> ite agite, expertae bello, date lintea, prorae,
<prop. 3.4.8> et solitum, armigeri, ducite munus, equi!
<prop. 3.4.9> omina fausta cano. Crassos clademque piate!
<prop. 3.4.10> ite et Romanae consulite historiae!
<prop. 3.4.11> Mars pater, et sacrae fatalia lumina Vestae,
<prop. 3.4.12> ante meos obitus sit precor illa dies,
<prop. 3.4.13> qua videam spoliis oneratos Caesaris axes,
<prop. 3.4.14> et subter captos arma sedere duces,
<prop. 3.4.15> tela fugacis equi et bracati militis arcus,
<prop. 3.4.16> ad vulgi plausus saepe resistere equos,
<prop. 3.4.17> inque sinu carae nixus spectare puellae
<prop. 3.4.18> incipiam et titulis oppida capta legam!
<prop. 3.4.19> ipsa tuam serva prolem, Venus: hoc sit in aevum,
<prop. 3.4.20> cernis ab Aenea quod superesse caput.
<prop. 3.4.21> praeda sit haec illis, quorum meruere labores:
<prop. 3.4.22> me sat erit Sacra plaudere posse Via.
<prop. 3.5.1> Pacis Amor deus est, pacem veneramur amantes:
<prop. 3.5.2> sat mihi cum domina proelia dura mea.
<prop. 3.5.3> nec mihi mille iugis Campania pinguis aratur,
<prop. 3.5.4> nec bibit e gemma divite nostra sitis,
<prop. 3.5.5> nec tamen inviso pectus mihi carpitur auro,
<prop. 3.5.6> nec mixta aera paro clade, Corinthe, tua.
<prop. 3.5.7> o prima infelix fingenti terra Prometheo!
<prop. 3.5.8> ille parum caute pectoris egit opus.
<prop. 3.5.9> corpora disponens mentem non vidit in arto:
<prop. 3.5.10> recta animi primum debuit esse via.
<prop. 3.5.11> nunc maris in tantum vento iactamur, et hostem
<prop. 3.5.12> quaerimus, atque armis nectimus arma nova.
<prop. 3.5.13> haud ullas portabis opes Acherontis ad undas:
<prop. 3.5.14> nudus in inferna, stulte, vehere rate.
<prop. 3.5.15> victor cum victo pariter miscetur in umbris:
<prop. 3.5.16> consule cum Mario, capte Iugurtha, sedes.
<prop. 3.5.17> Lydus Dulichio non distat Croesus ab Iro:
<prop. 3.5.18> optima mors, carpta quae venit ante die.
<prop. 3.5.19> me iuvat in prima coluisse Helicona iuventa
<prop. 3.5.20> Musarumque choris implicuisse manus;
<prop. 3.5.21> me iuvat et multo mentem vincire Lyaeo,
<prop. 3.5.22> et caput in verna semper habere rosa.
<prop. 3.5.23> atque ubi iam Venerem gravis interceperit aetas,
<prop. 3.5.24> sparserit et nigras alba senecta comas,
<prop. 3.5.25> tum mihi naturae libeat perdiscere mores,
<prop. 3.5.26> quis deus hanc mundi temperet arte domum,
<prop. 3.5.27> qua venit exoriens, qua deficit, unde coactis
<prop. 3.5.28> cornibus in plenum menstrua luna redit,
<prop. 3.5.29> unde salo superant venti, quid flamine captet
<prop. 3.5.30> Eurus, et in nubes unde perennis aqua;
<prop. 3.5.31> sit ventura dies mundi quae subruat arces,
<prop. 3.5.32> purpureus pluvias cur bibit arcus aquas,
<prop. 3.5.33> aut cur Perrhaebi tremuere cacumina Pindi,
<prop. 3.5.34> solis et atratis luxerit orbis equis,
<prop. 3.5.35> cur serus versare boves et plaustra Bootes,
<prop. 3.5.36> Pleiadum spisso cur coit igne chorus,
<prop. 3.5.37> curve suos fines altum non exeat aequor,
<prop. 3.5.38> plenus et in partes quattuor annus eat;
<prop. 3.5.39> sub terris sint iura deum et tormenta reorum,
<prop. 3.5.40> num rota, num scopuli, num sitis inter aquas,
<prop. 3.5.41> aut Alcmaeoniae furiae aut ieiunia Phinei,
<prop. 3.5.42> Tisiphones atro si furit angue caput,
<prop. 3.5.43> num tribus infernum custodit faucibus antrum
<prop. 3.5.44> Cerberus, et Tityo iugera pauca novem,
<prop. 3.5.45> an ficta in miseras descendit fabula gentes,
<prop. 3.5.46> et timor haud ultra quam rogus esse potest.
<prop. 3.5.47> exitus hic vitae superet mihi: vos, quibus arma
<prop. 3.5.48> grata magis, Crassi signa referte domum.
<prop. 3.6.1> Dic mihi de nostra quae sensti vera puella:
<prop. 3.6.2> sic tibi sint dominae, Lygdame, dempta iuga.
<prop. 3.6.3> omnis enim debet sine vano nuntius esse,
<prop. 3.6.4> maioremque metu servus habere fidem.
<prop. 3.6.5> nunc mihi, si qua tenes, ab origine dicere prima
<prop. 3.6.6> incipe: suspensis auribus ista bibam.
<prop. 3.6.7> num me laetitia tumefactum fallis inani,
<prop. 3.6.8> haec referens, quae me credere velle putas?
<prop. 3.6.9> sicin eram incomptis vidisti flere capillis?
<prop. 3.6.10> illius ex oculis multa cadebat aqua?
<prop. 3.6.11> nec speculum in strato vidisti, Lygdame, lecto,
<prop. 3.6.12> scriniaque ad lecti clausa iacere pedes,
<prop. 3.6.13> ac maestam teneris vestem pendere lacertis?
<prop. 3.6.14> ornabat niveas nullane gemma manus?
<prop. 3.6.15> tristis erat domus, et tristes sua pensa ministrae
<prop. 3.6.16> carpebant, medio nebat et ipsa loco,
<prop. 3.6.17> umidaque impressa siccabat lumina lana,
<prop. 3.6.18> rettulit et querulo iurgia nostra sono?
<prop. 3.6.19> 'haec te teste mihi promissast, Lygdame, merces?
<prop. 3.6.20> est poena et servo rumpere teste fidem.
<prop. 3.6.21> ille potest nullo miseram me linquere facto,
<prop. 3.6.22> et qualem nolo dicere habere domi?
<prop. 3.6.23> gaudet me vacuo solam tabescere lecto?
<prop. 3.6.24> si placet, insultet, Lygdame, morte mea.
<prop. 3.6.25> non me moribus illa, sed herbis improba vicit
<prop. 3.6.26> staminea rhombi ducitur ille rota.
<prop. 3.6.27> illum turgentis sanie portenta rubetae
<prop. 3.6.28> et lecta exsuctis anguibus ossa trahunt,
<prop. 3.6.29> et strigis inventae per busta iacentia plumae,
<prop. 3.6.30> cinctaque funesto lanea vitta toro.
<prop. 3.6.31> si non vana canunt mea somnia, Lygdame, testor,
<prop. 3.6.32> poena erit ante meos sera sed ampla pedes;
<prop. 3.6.33> putris et in vacuo texetur aranea lecto:
<prop. 3.6.34> noctibus illorum dormiet ipsa Venus.'
<prop. 3.6.35> quae tibi si veris animis est questa puella,
<prop. 3.6.36> hac eadem rursus, Lygdame, curre via,
<prop. 3.6.37> et mea cum multis lacrimis mandata reporta,
<prop. 3.6.38> iram, non fraudes esse in amore meo,
<prop. 3.6.39> me quoque consimili impositum torquerier igni:
<prop. 3.6.40> iurabo bis sex integer esse dies.
<prop. 3.6.41> quod mihi si e tanto felix concordia bello
<prop. 3.6.42> exstiterit, per me, Lygdame, liber eris.
<prop. 3.7.1> Ergo sollicitae tu causa, pecunia, vitae!
<prop. 3.7.2> per te immaturum mortis adimus iter;
<prop. 3.7.3> tu vitiis hominum crudelia pabula praebes;
<prop. 3.7.4> semina curarum de capite orta tuo.
<prop. 3.7.5> tu Paetum ad Pharios tendentem lintea portus
<prop. 3.7.6> obruis insano terque quaterque mari.
<prop. 3.7.7> nam dum te sequitur, primo miser excidit aevo
<prop. 3.7.8> et nova longinquis piscibus esca natat.
<prop. 3.7.9> quod si contentus patrio bove verteret agros,
<prop. 3.7.10> verbaque duxisset pondus habere mea,
<prop. 3.7.11> viveret ante suos dulcis conviva Penates,
<prop. 3.7.12> pauper, at in terra nil nisi fleret opes.
<prop. 3.7.13> noluit hoc Paetus, stridorem audire procellae
<prop. 3.7.14> et duro teneras laedere fune manus,
<prop. 3.7.15> sed thyio thalamo aut Oricia terebintho
<prop. 3.7.16> effultum pluma versicolore caput.
<prop. 3.7.17> hunc parvo ferri vidit nox improba ligno,
<prop. 3.7.18> et miser invisam traxit hiatus aquam;
<prop. 3.7.19> huic fluctus vivo radicitus abstulit ungues:
<prop. 3.7.20> Paetus ut occideret, tot coiere mala.
<prop. 3.7.21> flens tamen extremis dedit haec mandata querelis
<prop. 3.7.22> cum moribunda niger clauderet ora liquor:
<prop. 3.7.23> 'di maris Aegaei quos sunt penes aequora, venti,
<prop. 3.7.24> et quaecumque meum degravat unda caput,
<prop. 3.7.25> quo rapitis miseros primae lanuginis annos?
<prop. 3.7.26> attulimus longas in freta vestra comas.
<prop. 3.7.27> ah miser alcyonum scopulis affligar acutis!
<prop. 3.7.28> in me caeruleo fuscina sumpta deost.
<prop. 3.7.29> at saltem Italiae regionibus evehat aestus:
<prop. 3.7.30> hoc de me sat erit si modo matris erit.'
<prop. 3.7.31> subtrahit haec fantem torta vertigine fluctus;
<prop. 3.7.32> ultima quae Paeto voxque diesque fuit.
<prop. 3.7.33> Paete, quid aetatem numeras? quid cara natanti
<prop. 3.7.34> mater in ore tibist? non habet unda deos.
<prop. 3.7.35> et mater non iusta piae dare debita terrae
<prop. 3.7.36> nec pote cognatos inter humare rogos,
<prop. 3.7.37> sed tua nunc volucres astant super ossa marinae,
<prop. 3.7.38> nunc tibi pro tumulo Carpathium omne marest.
<prop. 3.7.39> infelix Aquilo, raptae timor Orithyiae,
<prop. 3.7.40> quae spolia ex illo tanta fuere tibi?
<prop. 3.7.41> aut quidnam fracta gaudes, Neptune, carina?
<prop. 3.7.42> portabat sanctos alveus ille viros.
<prop. 3.7.43> o centum aequoreae Nereo genitore puellae,
<prop. 3.7.44> et tu, materno tacta dolore, Theti;
<prop. 3.7.45> vos decuit lasso supponere bracchia mento:
<prop. 3.7.46> non poterat vestras ille gravare manus.
<prop. 3.7.47> reddite corpus, aquae! positast in gurgite vita;
<prop. 3.7.48> Paetum sponte tua, vilis harena, tegas;
<prop. 3.7.49> et quotiens Paeti transibit nauta sepulcrum,
<prop. 3.7.50> dicat 'et audaci tu timor esse potes.'
<prop. 3.7.51> ite, rates curvate et leti texite causas:
<prop. 3.7.52> ista per humanas mors venit acta manus.
<prop. 3.7.53> terra parum fuerat fatis, adiecimus undas:
<prop. 3.7.54> fortunae miseras auximus arte vias.
<prop. 3.7.55> ancora te teneat, quem non tenuere penates?
<prop. 3.7.56> quid meritum dicas, cui sua terra parumst?
<prop. 3.7.57> ventorumst, quodcumque paras: haud ulla carina
<prop. 3.7.58> consenuit, fallit portus et ipse fidem.
<prop. 3.7.59> nam tibi nocturnis ad saxa ligata procellis
<prop. 3.7.60> omnia detrito vincula fune cadunt.
<prop. 3.7.61> sunt Agamemnonias testantia litora curas,
<prop. 3.7.62> quae notat Argynni poena Athamantiadae.
<prop. 3.7.64> natura insidians pontum substravit avaris:
<prop. 3.7.65> ut tibi succedat, vix semel esse potest.
<prop. 3.7.66> saxa triumphalis fregere Capherea puppes,
<prop. 3.7.67> naufraga cum vasto Graecia tracta salost.
<prop. 3.7.68> paulatim socium iacturam flevit Ulixes,
<prop. 3.7.69> in mare cui soliti non valuere doli.
<prop. 3.7.70> at tu, saeve Aquilo, numquam mea vela videbis:
<prop. 3.7.71> ante fores dominae condar oportet iners.
<prop. 3.8.1> Dulcis ad hesternas fuerat mihi rixa lucernas
<prop. 3.8.2> vocis et insanae tot maledicta tuae.
<prop. 3.8.3> tu vero nostros audax invade capillos
<prop. 3.8.4> et mea formosis unguibus ora nota,
<prop. 3.8.5> tu minitare oculos subiecta exurere flamma,
<prop. 3.8.6> fac mea rescisso pectora nuda sinu!
<prop. 3.8.7> cum furibunda mero mensam propellis et in me
<prop. 3.8.8> proicis insana cymbia plena manu,
<prop. 3.8.9> nimirum veri dantur mihi signa caloris:
<prop. 3.8.10> nam sine amore gravi femina nulla dolet.
<prop. 3.8.11> quae mulier rabida iactat convicia lingua,
<prop. 3.8.12> haec Veneris magnae volvitur ante pedes.
<prop. 3.8.13> custodum grege seu circa se stipat euntem,
<prop. 3.8.14> seu sequitur medias, maenas ut icta, vias,
<prop. 3.8.15> seu timidam crebro dementia somnia terrent,
<prop. 3.8.16> seu miseram in tabula picta puella movet,
<prop. 3.8.17> his ego tormentis animi sum verus haruspex,
<prop. 3.8.18> has didici certo saepe in amore notas.
<prop. 3.8.19> non est certa fides, quam non in iurgia vertas:
<prop. 3.8.20> hostibus eveniat lenta puella meis.
<prop. 3.8.21> in morso aequales videant mea vulnera collo:
<prop. 3.8.22> me doceat livor mecum habuisse meam.
<prop. 3.8.23> aut in amore dolere volo aut audire dolentem,
<prop. 3.8.24> sive meas lacrimas sive videre tuas,
<prop. 3.8.25> tecta superciliis si quando verba remittis,
<prop. 3.8.26> aut tua cum digitis scripta silenda notas.
<prop. 3.8.27> odi ego quos numquam pungunt suspiria somnos:
<prop. 3.8.28> semper in irata pallidus esse velim.
<prop. 3.8.29> dulcior ignis erat Paridi, cum Graia per arma
<prop. 3.8.30> Tynaridi poterat gaudia ferre suae:
<prop. 3.8.31> dum vincunt Danai, dum restat barbarus Hector,
<prop. 3.8.32> ille Helenae in gremio maxima bella gerit.
<prop. 3.8.33> aut tecum aut pro te mihi cum rivalibus arma
<prop. 3.8.34> semper erunt: in te pax mihi nulla placet.
<prop. 3.8.35> gaude, quod nullast aeque formosa: doleres,
<prop. 3.8.36> si qua foret: nunc sis iure superba licet.
<prop. 3.8.37> at tibi, qui nostro nexisti retia lecto,
<prop. 3.8.38> sit socer aeternum nec sine matre domus!
<prop. 3.8.39> cui nunc si qua datast furandae copia noctis,
<prop. 3.8.40> offensa illa mihi, non tibi amica, dedit.
<prop. 3.9.1> Maecenas, eques Etrusco de sanguine regum,
<prop. 3.9.2> intra fortunam qui cupis esse tuam,
<prop. 3.9.3> quid me scribendi tam vastum mittis in aequor?
<prop. 3.9.4> non sunt apta meae grandia vela rati.
<prop. 3.9.5> turpest, quod nequeas, capiti committere pondus
<prop. 3.9.6> et pressum inflexo mox dare terga genu.
<prop. 3.9.7> omnia non pariter rerum sunt omnibus apta,
<prop. 3.9.8> palma nec ex aequo ducitur ulla iugo.
<prop. 3.9.9> gloria Lysippost animosa effingere signa;
<prop. 3.9.10> exactis Calamis se mihi iactat equis;
<prop. 3.9.11> in Veneris tabula summam sibi poscit Apelles;
<prop. 3.9.12> Parrhasius parva vindicat arte locum;
<prop. 3.9.13> argumenta magis sunt Mentoris addita formae;
<prop. 3.9.14> at Myos exiguum flectit acanthus iter;
<prop. 3.9.15> Phidiacus signo se Iuppiter ornat eburno;
<prop. 3.9.16> Praxitelen propria vendit ab urbe lapis.
<prop. 3.9.17> est quibus Eleae concurrit palma quadrigae,
<prop. 3.9.18> est quibus in celeris gloria nata pedes;
<prop. 3.9.19> hic satus ad pacem, hic castrensibus utilis armis:
<prop. 3.9.20> naturae sequitur semina quisque suae.
<prop. 3.9.21> at tua, Maecenas, vitae praecepta recepi,
<prop. 3.9.22> cogor et exemplis te superare tuis.
<prop. 3.9.23> cum tibi Romano dominas in honore secures
<prop. 3.9.24> et liceat medio ponere iura foro;
<prop. 3.9.25> vel tibi Medorum pugnacis ire per hastas,
<prop. 3.9.26> atque onerare tuam fixa per arma domum;
<prop. 3.9.27> et tibi ad effectum vires det Caesar, et omni
<prop. 3.9.28> tempore tam faciles insinuentur opes;
<prop. 3.9.29> parcis et in tenuis humilem te colligis umbras:
<prop. 3.9.30> velorum plenos subtrahis ipse sinus.
<prop. 3.9.31> crede mihi, magnos aequabunt ista Camillos
<prop. 3.9.32> iudicia, et venies tu quoque in ora virum.
<prop. 3.9.33> non ego velifera tumidum mare findo carina:
<prop. 3.9.34> tota sub exiguo flumine nostra morast.
<prop. 3.9.35> non flebo in cineres arcem sedisse paternos
<prop. 3.9.36> Cadmi, nec semper proelia clade pari;
<prop. 3.9.37> nec referam Scaeas et Pergama, Apollinis arces,
<prop. 3.9.38> et Danaum decimo vere redisse rates,
<prop. 3.9.39> moenia cum Graio Neptunia pressit aratro
<prop. 3.9.40> victor Palladiae ligneus artis equus.
<prop. 3.9.41> inter Callimachi sat erit placuisse libellos
<prop. 3.9.42> et cecinisse modis, Coe+ poeta, tuis.
<prop. 3.9.43> haec urant pueros, haec urant scripta puellas
<prop. 3.9.44> meque deum clament et mihi sacra ferant!
<prop. 3.9.45> te duce vel Iovis arma canam caeloque minantem
<prop. 3.9.46> Coeum et Phlegraeis Eurymedonta iugis;
<prop. 3.9.47> eductosque pares silvestri ex ubere reges,
<prop. 3.9.48> ordiar et caeso moenia firma Remo,
<prop. 3.9.49> celsaque Romanis decerpta palatia tauris,
<prop. 3.9.50> crescet et ingenium sub tua iussa meum;
<prop. 3.9.51> prosequar et currus utroque ab litore ovantis,
<prop. 3.9.52> Parthorum astutae tela remissa fugae,
<prop. 3.9.53> claustraque Pelusi Romano subruta ferro,
<prop. 3.9.54> Antonique gravis in sua fata manus.
<prop. 3.9.55> mollia tu coeptae fautor cape lora iuventae,
<prop. 3.9.56> dexteraque immissis da mihi signa rotis.
<prop. 3.9.57> hoc mihi, Maecenas, laudis concedis, et a test
<prop. 3.9.58> quod ferar in partis ipse fuisse tuas.
<prop. 3.10.1> Mirabar, quidnam visissent mane Camenae,
<prop. 3.10.2> ante meum stantes sole rubente torum.
<prop. 3.10.3> natalis nostrae signum misere puellae
<prop. 3.10.4> et manibus faustos ter crepuere sonos.
<prop. 3.10.5> transeat hic sine nube dies, stent aere venti,
<prop. 3.10.6> ponat et in sicco molliter unda minas.
<prop. 3.10.7> aspiciam nullos hodierna luce dolentis,
<prop. 3.10.8> et Niobae lacrimas supprimat ipse lapis;
<prop. 3.10.9> alcyonum positis requiescant ora querelis;
<prop. 3.10.10> increpet absumptum nec sua mater Ityn.
<prop. 3.10.11> tuque, o cara mihi, felicibus edita pennis,
<prop. 3.10.12> surge et poscentis iusta precare deos.
<prop. 3.10.13> at primum pura somnum tibi discute lympha,
<prop. 3.10.14> et nitidas presso pollice finge comas;
<prop. 3.10.15> dein qua primum oculos cepisti veste Properti
<prop. 3.10.16> indue, nec vacuum flore relinque caput;
<prop. 3.10.17> et pete, qua polles, ut sit tibi forma perennis,
<prop. 3.10.18> inque meum semper stent tua regna caput.
<prop. 3.10.19> inde coronatas ubi ture piaveris aras,
<prop. 3.10.20> luxerit et tota flamma secunda domo,
<prop. 3.10.21> sit mensae ratio, noxque inter pocula currat,
<prop. 3.10.22> et crocino nares murreus ungat onyx.
<prop. 3.10.23> tibia continuis succumbat rauca choreis,
<prop. 3.10.24> et sint nequitiae libera verba tuae,
<prop. 3.10.25> dulciaque ingratos adimant convivia somnos;
<prop. 3.10.26> publica vicinae perstrepat aura viae:
<prop. 3.10.27> sit sors et nobis talorum interprete iactu,
<prop. 3.10.28> quem gravius pennis verberet ille puer.
<prop. 3.10.29> cum fuerit multis exacta trientibus hora,
<prop. 3.10.30> noctis et instituet sacra ministra Venus,
<prop. 3.10.31> annua solvamus thalamo sollemnia nostro,
<prop. 3.10.32> natalisque tui sic peragamus iter.
<prop. 3.11.1> Quid mirare, meam si versat femina vitam
<prop. 3.11.2> et trahit addictum sub sua iura virum,
<prop. 3.11.3> criminaque ignavi capitis mihi turpia fingis,
<prop. 3.11.4> quod nequeam fracto rumpere vincla iugo?
<prop. 3.11.5> ventorum melius praesagit navita morem,
<prop. 3.11.6> vulneribus didicit miles habere metum.
<prop. 3.11.7> ista ego praeterita iactavi verba iuventa:
<prop. 3.11.8> tu nunc exemplo disce timere meo.
<prop. 3.11.9> Colchis flagrantis adamantina sub iuga tauros
<prop. 3.11.10> egit et armigera proelia sevit humo,
<prop. 3.11.11> custodisque feros clausit serpentis hiatus,
<prop. 3.11.12> iret ut Aesonias aurea lana domos.
<prop. 3.11.13> ausa ferox ab equo quondam oppugnare sagittis
<prop. 3.11.14> Maeotis Danaum Penthesilea rates;
<prop. 3.11.15> aurea cui postquam nudavit cassida frontem,
<prop. 3.11.16> vicit victorem candida forma virum.
<prop. 3.11.17> Omphale in tantum formae processit honorem,
<prop. 3.11.18> Lydia Gygaeo tincta puella lacu,
<prop. 3.11.19> ut, qui pacato statuisset in orbe columnas,
<prop. 3.11.20> tam dura traheret mollia pensa manu.
<prop. 3.11.21> Persarum statuit Babylona Semiramis urbem,
<prop. 3.11.22> ut solidum cocto tolleret aggere opus,
<prop. 3.11.23> et duo in adversum mitti per moenia currus
<prop. 3.11.24> nec possent tacto stringere ab axe latus;
<prop. 3.11.25> duxit et Euphraten medium, quam condidit, arcis,
<prop. 3.11.26> iussit et imperio subdere Bactra caput.
<prop. 3.11.27> nam quid ego heroas, quid raptem in crimina divos?
<prop. 3.11.28> Iuppiter infamat seque suamque domum.
<prop. 3.11.29> quid, modo quae nostris opprobria nexerit armis,
<prop. 3.11.30> et, famulos inter femina trita suos,
<prop. 3.11.31> coniugii obsceni pretium Romana poposcit
<prop. 3.11.32> moenia et addictos in sua regna Patres?
<prop. 3.11.33> noxia Alexandria, dolis aptissima tellus,
<prop. 3.11.34> et totiens nostro Memphi cruenta malo,
<prop. 3.11.35> tris ubi Pompeio detraxit harena triumphos--
<prop. 3.11.36> tollet nulla dies hanc tibi, Roma, notam.
<prop. 3.11.37> issent Phlegraeo melius tibi funera campo,
<prop. 3.11.38> vel tua si socero colla daturus eras.
<prop. 3.11.39> scilicet incesti meretrix regina Canopi,
<prop. 3.11.40> una Philippeo sanguine adusta nota,
<prop. 3.11.41> ausa Iovi nostro latrantem opponere Anubim,
<prop. 3.11.42> et Tiberim Nili cogere ferre minas,
<prop. 3.11.43> Romanamque tubam crepitanti pellere sistro,
<prop. 3.11.44> baridos et contis rostra Liburna sequi,
<prop. 3.11.45> foedaque Tarpeio conopia tendere saxo,
<prop. 3.11.46> iura dare et statuas inter et arma Mari!
<prop. 3.11.47> quid nunc Tarquinii fractas iuvat esse secures,
<prop. 3.11.48> nomine quem simili vita superba notat,
<prop. 3.11.49> si mulier patienda fuit? cane, Roma, triumphum
<prop. 3.11.50> et longum Augusto salva precare diem!
<prop. 3.11.51> fugisti tamen in timidi vaga flumina Nili:
<prop. 3.11.52> accepere tuae Romula vincla manus.
<prop. 3.11.53> bracchia spectasti sacris admorsa colubris,
<prop. 3.11.54> et trahere occultum membra soporis iter.
<prop. 3.11.55> 'Non hoc, Roma, fui tanto tibi cive verenda!'
<prop. 3.11.56> dixit et assiduo lingua sepulta mero.
<prop. 3.11.57> septem urbs alta iugis, toto quae praesidet orbi,
<prop. 3.11.58> non humana deicienda manu.
<prop. 3.11.59> haec di condiderunt, haec di quoque moenia servant:
<prop. 3.11.60> vix timeat salvo Caesare Roma Iovem.
<prop. 3.11.61> nunc ubi Scipiadae classes, ubi signa Camilli,
<prop. 3.11.62> aut modo Pompeia, Bospore, capta manu?
<prop. 3.11.63> Hannibalis spolia et victi monumenta Syphacis,
<prop. 3.11.64> et Pyrrhi ad nostros gloria fracta pedes?
<prop. 3.11.65> Curtius expletis statuit monumenta lacunis,
<prop. 3.11.66> admisso Decius proelia rupit equo,
<prop. 3.11.67> Coclitis abscissos testatur semita pontes,
<prop. 3.11.68> est cui cognomen corvus habere dedit:
<prop. 3.11.69> Leucadius versas acies memorabit Apollo:
<prop. 3.11.70> tanti operis bellum sustulit una dies.
<prop. 3.11.71> at tu, sive petes portus seu, navita, linques,
<prop. 3.11.72> Caesaris in toto sis memor Ionio.
<prop. 3.12.1> Postume, plorantem potuisti linquere Gallam,
<prop. 3.12.2> miles et Augusti fortia signa sequi?
<prop. 3.12.3> tantine ulla fuit spoliati gloria Parthi,
<prop. 3.12.4> ne faceres Galla multa rogante tua?
<prop. 3.12.5> si fas est, omnes pariter pereatis avari,
<prop. 3.12.6> et quisquis fido praetulit arma toro!
<prop. 3.12.7> tu tamen iniecta tectus, vesane, lacerna
<prop. 3.12.8> potabis galea fessus Araxis aquam.
<prop. 3.12.9> illa quidem interea fama tabescet inani,
<prop. 3.12.10> haec tua ne virtus fiat amara tibi,
<prop. 3.12.11> neve tua Medae laetentur caede sagittae,
<prop. 3.12.12> ferreus armato neu cataphractus equo,
<prop. 3.12.13> neve aliquid de te flendum referatur in urna:
<prop. 3.12.14> sic redeunt, illis qui cecidere locis.
<prop. 3.12.15> ter quater in casta felix, o Postume, Galla!
<prop. 3.12.16> moribus his alia coniuge dignus eras.
<prop. 3.12.17> quid faciet nullo munita puella timore,
<prop. 3.12.18> cum sit luxuriae Roma magistra suae?
<prop. 3.12.19> sed securus eas: Gallam non munera vincent,
<prop. 3.12.20> duritiaeque tuae non erit illa memor.
<prop. 3.12.21> nam quocumque die salvum te fata remittent,
<prop. 3.12.22> pendebit collo Galla pudica tuo.
<prop. 3.12.23> Postumus alter erit miranda coniuge Ulixes:
<prop. 3.12.24> non illi longae tot nocuere morae,
<prop. 3.12.25> castra decem annorum, et Ciconum mors, Ismara capta,
<prop. 3.12.26> exustaeque tuae nox, Polypheme, genae,
<prop. 3.12.27> et Circae fraudes, lotosque herbaeque tenaces,
<prop. 3.12.28> Scyllaque et alternas scissa Charybdis aquas,
<prop. 3.12.29> Lampeties Ithacis veribus mugisse iuvencos
<prop. 3.12.30> (paverat hos Phoebo filia Lampetie),
<prop. 3.12.31> et thalamum Aeaeae flentis fugisse puellae,
<prop. 3.12.32> totque hiemis noctes totque natasse dies,
<prop. 3.12.33> nigrantisque domos animarum intrasse silentum,
<prop. 3.12.34> Sirenum surdo remige adisse lacus,
<prop. 3.12.35> et veteres arcus leto renovasse procorum,
<prop. 3.12.36> errorisque sui sic statuisse modum.
<prop. 3.12.37> nec frustra, quia casta domi persederat uxor.
<prop. 3.12.38> vincit Penelopes Aelia Galla fidem.
<prop. 3.13.1> Quaeritis, unde avidis nox sit pretiosa puellis,
<prop. 3.13.2> et Venere exhaustae damna querantur opes.
<prop. 3.13.3> certa quidem tantis causa et manifesta ruinis:
<prop. 3.13.4> luxuriae nimium libera facta viast.
<prop. 3.13.5> Inda cavis aurum mittit formica metallis,
<prop. 3.13.6> et venit e Rubro concha Erycina salo,
<prop. 3.13.7> et Tyros ostrinos praebet Cadmea colores,
<prop. 3.13.8> cinnamon et multi pistor odoris Arabs.
<prop. 3.13.9> haec etiam clausas expugnant arma pudicas
<prop. 3.13.10> quaeque gerunt fastus, Icarioti, tuos.
<prop. 3.13.11> matrona incedit census induta nepotum
<prop. 3.13.12> et spolia opprobrii nostra per ora trahit.
<prop. 3.13.13> nullast poscendi, nullast reverentia dandi,
<prop. 3.13.14> aut si quast, pretio tollitur ipsa mora.
<prop. 3.13.15> felix Eois lex funeris una maritis,
<prop. 3.13.16> quos Aurora suis rubra colorat equis!
<prop. 3.13.17> namque ubi mortifero iactast fax ultima lecto,
<prop. 3.13.18> uxorum fusis stat pia turba comis,
<prop. 3.13.19> et certamen habent leti, quae viva sequatur
<prop. 3.13.20> coniugium: pudor est non licuisse mori.
<prop. 3.13.21> ardent victrices et flammae pectora praebent,
<prop. 3.13.22> imponuntque suis ora perusta viris.
<prop. 3.13.23> hoc genus infidum nuptarum, hic nulla puella
<prop. 3.13.24> nec fida Euadne nec pia Penelope.
<prop. 3.13.25> felix agrestum quondam pacata iuventus,
<prop. 3.13.26> divitiae quorum messis et arbor erant!
<prop. 3.13.27> illis munus erat decussa Cydonia ramo,
<prop. 3.13.28> et dare puniceis plena canistra rubis,
<prop. 3.13.29> nunc violas tondere manu, nunc mixta referre
<prop. 3.13.30> lilia vimineos lucida per calathos,
<prop. 3.13.31> et portare suis vestitas frondibus uvas
<prop. 3.13.32> aut variam plumae versicoloris avem.
<prop. 3.13.33> his tum blanditiis furtiva per antra puellae
<prop. 3.13.34> oscula silvicolis empta dedere viris.
<prop. 3.13.35> hinnulei pellis stratos operibat amantes,
<prop. 3.13.36> altaque nativo creverat herba toro,
<prop. 3.13.37> pinus et incumbens laetas circumdabat umbras;
<prop. 3.13.38> nec fuerat nudas poena videre deas.
<prop. 3.13.39> corniger Arcadii vacuam pastoris in aulam
<prop. 3.13.40> dux aries saturas ipse reduxit oves;
<prop. 3.13.41> dique deaeque omnes, quibus est tutela per agros,
<prop. 3.13.42> praebebant vestri verba benigna foci:
<prop. 3.13.43> 'et leporem, quicumque venis, venaberis, hospes,
<prop. 3.13.44> et si forte meo tramite quaeris avem:
<prop. 3.13.45> et me Pana tibi comitem de rupe vocato,
<prop. 3.13.46> sive petes calamo praemia, sive cane.'
<prop. 3.13.47> at nunc desertis cessant sacraria lucis:
<prop. 3.13.48> aurum omnes victa iam pietate colunt.
<prop. 3.13.49> auro pulsa fides, auro venalia iura,
<prop. 3.13.50> aurum lex sequitur, mox sine lege pudor.
<prop. 3.13.51> torrida sacrilegum testantur limina Brennum,
<prop. 3.13.52> dum petit intonsi Pythia regna dei:
<prop. 3.13.53> at mox laurigero concussus vertice diras
<prop. 3.13.54> Gallica Parnasus sparsit in arma nives.
<prop. 3.13.55> te scelus accepto Thracis Polymestoris auro
<prop. 3.13.56> nutrit in hospitio non, Polydore, pio.
<prop. 3.13.57> tu quoque ut auratos gereres, Eriphyla, lacertos,
<prop. 3.13.58> delapsis nusquamst Amphiarau+s equis.
<prop. 3.13.59> proloquar (atque utinam patriae sim verus haruspex!):
<prop. 3.13.60> frangitur ipsa suis Roma superba bonis.
<prop. 3.13.61> certa loquor, sed nulla fides; neque vilia quondam
<prop. 3.13.62> verax Pergameis maenas habenda mali:
<prop. 3.13.63> sola Parim Phrygiae fatum componere, sola
<prop. 3.13.64> fallacem Troiae serpere dixit equum.
<prop. 3.13.65> ille furor patriae fuit utilis, ille parenti:
<prop. 3.13.66> expertast veros irrita lingua deos.
<prop. 3.14.1> Multa tuae, Sparte, miramur iura palaestrae,
<prop. 3.14.2> sed mage virginei tot bona gymnasii,
<prop. 3.14.3> quod non infamis exercet corpore ludos
<prop. 3.14.4> inter luctantis nuda puella viros,
<prop. 3.14.5> cum pila velocis fallit per bracchia iactus,
<prop. 3.14.6> increpat et versi clavis adunca trochi,
<prop. 3.14.7> pulverulentaque ad extremas stat femina metas,
<prop. 3.14.8> et patitur duro vulnera pancratio:
<prop. 3.14.9> nunc ligat ad caestum gaudentia bracchia loris,
<prop. 3.14.10> missile nunc disci pondus in orbe rotat,
<prop. 3.14.11> et modo Taygeti, crinis aspersa pruina,
<prop. 3.14.12> sectatur patrios per iuga longa canes:
<prop. 3.14.13> gyrum pulsat equis, niveum latus ense revincit,
<prop. 3.14.14> virgineumque cavo protegit aere caput,
<prop. 3.14.15> qualis Amazonidum nudatis bellica mammis
<prop. 3.14.16> Thermodontiacis turba lavatur aquis;
<prop. 3.14.17> qualis et Eurotae Pollux et Castor harenis,
<prop. 3.14.18> hic victor pugnis, ille futurus equis,
<prop. 3.14.19> inter quos Helene nudis capere arma papillis
<prop. 3.14.20> fertur nec fratres erubuisse deos.
<prop. 3.14.21> lex igitur Spartana vetat secedere amantes,
<prop. 3.14.22> et licet in triviis ad latus esse suae,
<prop. 3.14.23> nec timor aut ullast clausae tutela puellae,
<prop. 3.14.24> nec gravis austeri poena cavenda viri.
<prop. 3.14.25> nullo praemisso de rebus tute loquaris
<prop. 3.14.26> ipse tuis: longae nulla repulsa morae.
<prop. 3.14.27> nec Tyriae vestes errantia lumina fallunt,
<prop. 3.14.28> est neque odoratae cura molesta comae.
<prop. 3.14.29> at nostra ingenti vadit circumdata turba,
<prop. 3.14.30> nec digitum angustast inseruisse via;
<prop. 3.14.31> nec quae sit facies nec quae sint verba rogandi
<prop. 3.14.32> invenias: caecum versat amator iter.
<prop. 3.14.33> quod si iura fores pugnasque imitata Laconum,
<prop. 3.14.34> carior hoc esses tu mihi, Roma, bono.
<prop. 3.15.1> Sic ego non ullos iam norim in amore tumultus
<prop. 3.15.2> nec veniat sine te nox vigilanda mihi,
<prop. 3.15.3> fabula nulla tuas de nobis concitet aures;
<prop. 3.15.4> te solam et lignis funeris ustus amem.
<prop. 3.15.5> ut mihi praetexti pudor est relevatus amictus
<prop. 3.15.6> et data libertas noscere amoris iter,
<prop. 3.15.7> illa rudis animos per noctes conscia primas
<prop. 3.15.8> imbuit, heu nullis capta Lycinna datis!
<prop. 3.15.9> tertius (haud multo minus est) cum ducitur annus,
<prop. 3.15.10> vix memini nobis verba coisse decem.
<prop. 3.15.11> cuncta tuus sepelivit amor, nec femina post te
<prop. 3.15.12> ulla dedit collo dulcia vincla meo.
<prop. 3.15.13> at tu non meritam parcas vexare Lycinnam:
<prop. 3.15.14> nescit vestra ruens ira referre pedem.
<prop. 3.15.15> testis erit Dirce tam vano crimine saeva,
<prop. 3.15.16> Nycteos Antiopen accubuisse Lyco.
<prop. 3.15.17> ah quotiens pulchros vulsit regina capillos,
<prop. 3.15.18> molliaque immitis fixit in ora manus!
<prop. 3.15.19> ah quotiens famulam pensis oneravit iniquis,
<prop. 3.15.20> et caput in dura ponere iussit humo!
<prop. 3.15.21> saepe illam immundis passast habitare tenebris,
<prop. 3.15.22> vilem ieiunae saepe negavit aquam.
<prop. 3.15.23> Iuppiter, Antiopae nusquam succurris habenti
<prop. 3.15.24> tot mala? corrumpit dura catena manus.
<prop. 3.15.25> si deus es, tibi turpe tuam servire puellam:
<prop. 3.15.26> invocet Antiope quem nisi vincta Iovem?
<prop. 3.15.27> sola tamen, quaecumque aderant in corpore vires,
<prop. 3.15.28> regalis manicas rupit utraque manu.
<prop. 3.15.29> inde Cithaeronis timido pede currit in arces.
<prop. 3.15.30> nox erat, et sparso triste cubile gelu.
<prop. 3.15.31> saepe vago Asopi sonitu permota fluentis
<prop. 3.15.32> credebat dominae pone venire pedes.
<prop. 3.15.33> et durum Zethum et lacrimis Amphiona mollem
<prop. 3.15.34> expertast stabulis mater abacta suis.
<prop. 3.15.35> ac veluti, magnos cum ponunt aequora motus,
<prop. 3.15.36> Eurus et adversus desinit ire Noto,
<prop. 3.15.37> litore sollicito sonitus rarescit harenae,
<prop. 3.15.38> sic cadit inflexo lapsa puella genu.
<prop. 3.15.39> sera, tamen pietas: natis est cognitus error.
<prop. 3.15.40> digne Iovis natos qui tueare senex,
<prop. 3.15.41> tu reddis pueris matrem; puerique trahendam
<prop. 3.15.42> vinxerunt Dircen sub trucis ora bovis.
<prop. 3.15.43> Antiope, cognosce Iovem: tibi gloria Dirce
<prop. 3.15.44> ducitur in multis mortem habitura locis.
<prop. 3.15.45> prata cruentantur Zethi, victorque canebat
<prop. 3.15.46> paeana Amphion rupe, Aracynthe, tua.
<prop. 3.16.1> Nox media, et dominae mihi venit epistula nostrae:
<prop. 3.16.2> Tibure me missa iussit adesse mora,
<prop. 3.16.3> candida qua geminas ostendunt culmina turres,
<prop. 3.16.4> et cadit in patulos nympha Aniena lacus.
<prop. 3.16.5> quid faciam? obductis committam mene tenebris
<prop. 3.16.6> ut timeam audacis in mea membra manus?
<prop. 3.16.7> at si distulero haec nostro mandata timore,
<prop. 3.16.8> nocturno fletus saevior hoste mihi.
<prop. 3.16.9> peccaram semel, et totum sum pulsus in annum:
<prop. 3.16.10> in me mansuetas non habet illa manus.
<prop. 3.16.11> nec tamen est quisquam, sacros qui laedat amantes:
<prop. 3.16.12> Scironis medias his licet ire vias.
<prop. 3.16.13> quisquis amator erit, Scythicis licet ambulet oris,
<prop. 3.16.14> nemo adeo ut feriat barbarus esse volet.
<prop. 3.16.15> sanguine tam parvo quis enim spargatur amantis
<prop. 3.16.16> improbus, et cuius sit comes ipsa Venus?
<prop. 3.16.17> luna ministrat iter, demonstrant astra salebras,
<prop. 3.16.18> ipse Amor accensas praecutit ante faces,
<prop. 3.16.19> saeva canum rabies morsus avertit hiantis:
<prop. 3.16.20> huic generi quovis tempore tuta viast.
<prop. 3.16.21> quod si certa meos sequerentur funera cursus,
<prop. 3.16.22> tali mors pretio vel sit emenda mihi.
<prop. 3.16.23> afferet haec unguenta mihi sertisque sepulcrum
<prop. 3.16.24> ornabit custos ad mea busta sedens.
<prop. 3.16.25> di faciant, mea ne terra locet ossa frequenti
<prop. 3.16.26> qua facit assiduo tramite vulgus iter!
<prop. 3.16.27> post mortem tumuli sic infamantur amantum.
<prop. 3.16.28> me tegat arborea devia terra coma,
<prop. 3.16.29> aut humer ignotae cumulis vallatus harenae:
<prop. 3.16.30> non iuvat in media nomen habere via.
<prop. 3.17.1> Nunc, o Bacche, tuis humiles advolvimur aris:
<prop. 3.17.2> da mihi pacato vela secunda, pater.
<prop. 3.17.3> tu potes insanae Veneris compescere fastus,
<prop. 3.17.4> curarumque tuo fit medicina mero.
<prop. 3.17.5> per te iunguntur, per te solvuntur amantes:
<prop. 3.17.6> tu vitium ex animo dilue, Bacche, meo.
<prop. 3.17.7> te quoque enim non esse rudem testatur in astris
<prop. 3.17.8> lyncibus ad caelum vecta Ariadna tuis.
<prop. 3.17.9> hoc mihi, quod veteres custodit in ossibus ignes,
<prop. 3.17.10> funera sanabunt aut tua vina malum.
<prop. 3.17.11> semper enim vacuos nox sobria torquet amantes;
<prop. 3.17.12> spesque timorque animos versat utroque modo.
<prop. 3.17.13> quod si, Bacche, tuis per fervida tempora donis
<prop. 3.17.14> accersitus erit somnus in ossa mea,
<prop. 3.17.15> ipse seram vites pangamque ex ordine colles,
<prop. 3.17.16> quos carpant nullae me vigilante ferae.
<prop. 3.17.17> dum modo purpureo spument mihi dolia musto,
<prop. 3.17.18> et nova pressantis inquinet uva pedes,
<prop. 3.17.19> quod superest vitae per te et tua cornua vivam,
<prop. 3.17.20> virtutisque tuae, Bacche, poeta ferar.
<prop. 3.17.21> dicam ego maternos Aetnaeo fulmine partus,
<prop. 3.17.22> Indica Nysaeis arma fugata choris,
<prop. 3.17.23> vesanumque nova nequiquam in vite Lycurgum,
<prop. 3.17.24> Pentheos in triplicis funera rapta greges,
<prop. 3.17.25> curvaque Tyrrhenos delphinum corpora nautas
<prop. 3.17.26> in vada pampinea desiluisse rate,
<prop. 3.17.27> et tibi per mediam bene olentia flumina Diam,
<prop. 3.17.28> unde tuum potant Naxia turba merum.
<prop. 3.17.29> candida laxatis onerato colla corymbis
<prop. 3.17.30> cinget Bassaricas Lydia mitra comas,
<prop. 3.17.31> levis odorato cervix manabit olivo,
<prop. 3.17.32> et feries nudos veste fluente pedes.
<prop. 3.17.33> mollia Dircaeae pulsabunt tympana Thebae,
<prop. 3.17.34> capripedes calamo Panes hiante canent,
<prop. 3.17.35> vertice turrigero iuxta dea magna Cybebe
<prop. 3.17.36> tundet ad Idaeos cymbala rauca choros.
<prop. 3.17.37> ante fores templi, cratere antistes et auro
<prop. 3.17.38> libatum fundens in tua sacra merum,
<prop. 3.17.39> haec ego non humili referam memoranda coturno,
<prop. 3.17.40> qualis Pindarico spiritus ore tonat:
<prop. 3.17.41> tu modo servitio vacuum me siste superbo,
<prop. 3.17.42> atque hoc sollicitum vince sopore caput.
<prop. 3.18.1> Clausus ab umbroso qua tundit pontus Averno
<prop. 3.18.2> fumida Baiarum stagna tepentis aquae,
<prop. 3.18.3> qua iacet et Troiae tubicen Misenus harena,
<prop. 3.18.4> et sonat Herculeo structa labore via;
<prop. 3.18.5> hic ubi, mortalis dexter cum quaereret urbes,
<prop. 3.18.6> cymbala Thebano concrepuere deo--
<prop. 3.18.7> at nunc invisae magno cum crimine Baiae,
<prop. 3.18.8> quis deus in vestra constitit hostis aqua?--
<prop. 3.18.9> Marcellus Stygias vultum demisit in undas,
<prop. 3.18.10> errat et inferno spiritus ille lacu.
<prop. 3.18.11> quid genus aut virtus aut optima profuit illi
<prop. 3.18.12> mater, et amplexum Caesaris esse focos?
<prop. 3.18.13> aut modo tam pleno fluitantia vela theatro,
<prop. 3.18.14> et per mirantis omina festa manus?
<prop. 3.18.15> occidit, et misero steterat vicesimus annus:
<prop. 3.18.16> tot bona tam parvo clausit in orbe dies.
<prop. 3.18.17> i nunc, tolle animos et tecum finge triumphos,
<prop. 3.18.18> stantiaque in plausum tota theatra iuvent;
<prop. 3.18.19> Attalicas supera vestes, atque ostra smaragdis
<prop. 3.18.20> gemmea sint Indis: ignibus ista dabis.
<prop. 3.18.21> sed tamen huc omnes, huc primus et ultimus ordo:
<prop. 3.18.22> est mala, sed cunctis ista terenda viast.
<prop. 3.18.23> exoranda canis tria sunt latrantia colla,
<prop. 3.18.24> scandendast torvi publica cumba senis.
<prop. 3.18.25> nec forma aeternum aut cuiquamst fortuna perennis:
<prop. 3.18.26> longius aut propius mors sua quemque manet.
<prop. 3.18.27> ille licet ferro cautus se condat et aere,
<prop. 3.18.28> mors tamen inclusum protrahit inde caput.
<prop. 3.18.29> Nirea non facies, non vis exemit Achillem,
<prop. 3.18.30> Croesum aut, Pactoli quas parit umor, opes.
<prop. 3.18.31> at tibi nauta, pias hominum quo traicit umbras,
<prop. 3.18.32> huc animae portet corpus inane tuae:
<prop. 3.18.33> qua Siculae victor telluris Claudius et qua
<prop. 3.18.34> Caesar, ab humana cessit in astra via.
<prop. 3.19.1> Obicitur totiens a te mihi nostra libido:
<prop. 3.19.2> crede mihi, vobis imperat ista magis.
<prop. 3.19.3> vos, ubi contempti rupistis frena pudoris,
<prop. 3.19.4> nescitis captae mentis habere modum.
<prop. 3.19.5> flamma per incensas citius sedetur aristas,
<prop. 3.19.6> fluminaque ad fontis sint reditura caput,
<prop. 3.19.7> et placidum Syrtes portum et bona litora nautis
<prop. 3.19.8> praebeat hospitio saeva Malea suo,
<prop. 3.19.9> quam possit vestros quisquam reprehendere cursus
<prop. 3.19.10> et rabidae stimulos frangere nequitiae.
<prop. 3.19.11> testis, Cretaei fastus quae passa iuvenci
<prop. 3.19.12> induit abiegnae cornua falsa bovis;
<prop. 3.19.13> testis Thessalico flagrans Salmonis Enipeo,
<prop. 3.19.14> quae voluit liquido tota subire deo.
<prop. 3.19.15> crimen et illa fuit, patria succensa senecta
<prop. 3.19.16> arboris in frondes condita Myrrha novae.
<prop. 3.19.17> nam quid Medeae referam, quo tempore matris
<prop. 3.19.18> iram natorum caede piavit amor?
<prop. 3.19.19> quidve Clytaemestrae, propter quam tota Mycenis
<prop. 3.19.20> infamis stupro stat Pelopea domus?
<prop. 3.19.21> tuque, o, Minoa venumdata, Scylla, figura
<prop. 3.19.22> tondes purpurea regna paterna coma.
<prop. 3.19.23> hanc igitur dotem virgo desponderat hosti!
<prop. 3.19.24> Nise, tuas portas fraude reclusit amor.
<prop. 3.19.25> at vos, innuptae, felicius urite taedas:
<prop. 3.19.26> pendet Cretaea tracta puella rate.
<prop. 3.19.27> non tamen immerito Minos sedet arbiter Orci:
<prop. 3.19.28> victor erat quamvis, aequus in hoste fuit.
<prop. 3.20.1> Credis eum iam posse tuae meminisse figurae,
<prop. 3.20.2> vidisti a lecto quem dare vela tuo?
<prop. 3.20.3> durus, qui lucro potuit mutare puellam!
<prop. 3.20.4> tantine, ut lacrimes, Africa tota fuit?
<prop. 3.20.5> at tu stulta adeo's? tu fingis inania verba:
<prop. 3.20.6> forsitan ille alio pectus amore terat.
<prop. 3.20.7> est tibi forma potens, sunt castae Palladis artes,
<prop. 3.20.8> splendidaque a docto fama refulget avo,
<prop. 3.20.9> fortunata domus, modo sit tibi fidus amicus.
<prop. 3.20.10> fidus ero: in nostros curre, puella, toros!
<prop. 3.20.11> tu quoque, qui aestivos spatiosius exigis ignes,
<prop. 3.20.12> Phoebe, moraturae contrahe lucis iter.
<prop. 3.20.13> nox mihi prima venit! primae da tempora nocti!
<prop. 3.20.14> longius in primo, Luna, morare toro.
<prop. 3.20.15> quam multae ante meis cedent sermonibus horae
<prop. 3.20.16> dulcia quam nobis concitet arma Venus!
<prop. 3.20.17> foedera sunt ponenda prius signandaque iura
<prop. 3.20.18> et scribenda mihi lex in amore novo.
<prop. 3.20.19> haec Amor ipse suo constringet pignora signo:
<prop. 3.20.20> testis sidereae torta corona deae.
<prop. 3.20.21> namque ubi non certo vincitur foedere lectus,
<prop. 3.20.22> non habet ultores nox vigilanda deos,
<prop. 3.20.23> et quibus imposuit, solvit mox vincla libido:
<prop. 3.20.24> contineant nobis omina prima fidem.
<prop. 3.20.25> ergo, qui tactis haec foedera ruperit aris,
<prop. 3.20.26> pollueritque novo sacra marita toro,
<prop. 3.20.27> illi sint quicumque solent in amore dolores,
<prop. 3.20.28> et caput argutae praebeat historiae,
<prop. 3.20.29> nec flenti dominae patefiant nocte fenestrae:
<prop. 3.20.30> semper amet, fructu semper amoris egens.
<prop. 3.21.1> Magnum iter ad doctas proficisci cogor Athenas
<prop. 3.21.2> ut me longa gravi solvat amore via.
<prop. 3.21.3> crescit enim assidue spectando cura puellae:
<prop. 3.21.4> ipse alimenta sibi maxima praebet amor.
<prop. 3.21.5> omnia sunt temptata mihi, quacumque fugari
<prop. 3.21.6> posset: at exsomnis me premit ipse deus.
<prop. 3.21.7> vix tamen aut semel admittit, cum saepe negarit:
<prop. 3.21.8> seu venit, extremo dormit amicta toro.
<prop. 3.21.9> unum erit auxilium: mutatis Cynthia terris
<prop. 3.21.10> quantum oculis, animo tam procul ibit amor.
<prop. 3.21.11> nunc agite, o socii, propellite in aequora navem,
<prop. 3.21.12> remorumque pares ducite sorte vices,
<prop. 3.21.13> iungiteque extremo felicia lintea malo:
<prop. 3.21.14> iam liquidum nautis aura secundat iter.
<prop. 3.21.15> Romanae turres et vos valeatis, amici,
<prop. 3.21.16> qualiscumque mihi tuque, puella, vale!
<prop. 3.21.17> ergo ego nunc rudis Hadriaci vehar aequoris hospes,
<prop. 3.21.18> cogar et undisonos nunc prece adire deos.
<prop. 3.21.19> deinde per Ionium vectus cum fessa Lechaeo
<prop. 3.21.20> sedarit placida vela phaselus aqua,
<prop. 3.21.21> quod superest, sufferre, pedes, properate laborem,
<prop. 3.21.22> Isthmos qua terris arcet utrumque mare.
<prop. 3.21.23> inde ubi Piraei capient me litora portus,
<prop. 3.21.24> scandam ego Theseae bracchia longa viae.
<prop. 3.21.25> illic vel stadiis animum emendare Platonis
<prop. 3.21.26> incipiam aut hortis, docte Epicure, tuis;
<prop. 3.21.27> persequar aut studium linguae, Demosthenis arma,
<prop. 3.21.28> libaboque tuos, culte Menandre, sales;
<prop. 3.21.29> aut certe tabulae capient mea lumina pictae,
<prop. 3.21.30> sive ebore exactae, seu magis aere, manus.
<prop. 3.21.31> et spatia annorum et longa intervalla profundi
<prop. 3.21.32> lenibunt tacito vulnera nostra sinu:
<prop. 3.21.33> seu moriar, fato, non turpi fractus amore;
<prop. 3.21.34> atque erit illa mihi mortis honesta dies.
<prop. 3.22.1> Frigida tam multos placuit tibi Cyzicus annos,
<prop. 3.22.2> Tulle, Propontiaca qua fluit isthmos aqua,
<prop. 3.22.3> Dindymis et sacra fabricata in vite Cybebe,
<prop. 3.22.4> raptorisque tulit quae via Ditis equos?
<prop. 3.22.5> si te forte iuvant Helles Athamantidos urbes,
<prop. 3.22.6> nec desiderio, Tulle, movere meo,
<prop. 3.22.7> si tibi olorigeri visendast ora Caystri,
<prop. 3.22.8> et quae serpentis temperat unda vias;
<prop. 3.22.9> tu licet aspicias caelum omne Atlanta gerentem,
<prop. 3.22.10> sectaque Persea Phorcidos ora manu,
<prop. 3.22.11> Geryonis stabula et luctantum in pulvere signa
<prop. 3.22.12> Herculis Antaeique, Hesperidumque choros;
<prop. 3.22.13> tuque tuo Colchum propellas remige Phasim,
<prop. 3.22.14> Peliacaeque trabis totum iter ipse legas,
<prop. 3.22.15> qua rudis Argoa natat inter saxa columba
<prop. 3.22.16> in faciem prorae pinus adacta novae:
<prop. 3.22.17> omnia Romanae cedent miracula terrae.
<prop. 3.22.18> natura hic posuit, quidquid ubique fuit.
<prop. 3.22.19> armis apta magis tellus quam commoda noxae:
<prop. 3.22.20> Famam, Roma, tuae non pudet historiae.
<prop. 3.22.21> nam quantum ferro tantum pietate potentes
<prop. 3.22.22> stamus: victricis temperat ira manus.
<prop. 3.22.23> hic, Anio Tiburne, fluis, Clitumnus ab Umbro
<prop. 3.22.24> tramite, et aeternum Marcius umor opus,
<prop. 3.22.25> Albanus lacus et foliis Nemorensis abundans,
<prop. 3.22.26> potaque Pollucis nympha salubris equo.
<prop. 3.22.27> at non squamoso labuntur ventre cerastae,
<prop. 3.22.28> Itala portentis nec furit unda novis;
<prop. 3.22.29> non hic Andromedae resonant pro matre catenae,
<prop. 3.22.30> nec tremis Ausonias, Phoebe fugate, dapes,
<prop. 3.22.31> nec cuiquam absentes arserunt in caput ignes
<prop. 3.22.32> exitium nato matre movente suo;
<prop. 3.22.33> Penthea non saevae venantur in arbore Bacchae,
<prop. 3.22.34> nec solvit Danaas subdita cerva rates;
<prop. 3.22.35> cornua nec valuit curvare in paelice Iuno
<prop. 3.22.36> aut faciem turpi dedecorare bove;
<prop. 3.22.38> arboreasque cruces Sinis, et non hospita Grais
<prop. 3.22.39> saxa, et curtatas in fera fata trabes.
<prop. 3.22.40> haec tibi, Tulle, parens, haec est pulcherrima sedes,
<prop. 3.22.41> hic tibi pro digna gente petendus honos,
<prop. 3.22.42> hic tibi ad eloquium cives, hic ampla nepotum
<prop. 3.22.43> spes et venturae coniugis aptus amor.
<prop. 3.23.1> Ergo tam doctae nobis periere tabellae,
<prop. 3.23.2> scripta quibus pariter tot periere bona!
<prop. 3.23.3> has quondam nostris manibus detriverat usus,
<prop. 3.23.4> qui non signatas iussit habere fidem.
<prop. 3.23.5> illae iam sine me norant placare puellas,
<prop. 3.23.6> et quaedam sine me verba diserta loqui.
<prop. 3.23.7> non illas fixum caras effecerat aurum:
<prop. 3.23.8> vulgari buxo sordida cera fuit.
<prop. 3.23.9> qualescumque mihi semper mansere fideles,
<prop. 3.23.10> semper et effectus promeruere bonos.
<prop. 3.23.11> forsitan haec illis fuerunt mandata tabellis:
<prop. 3.23.12> 'irascor, quoniam's, lente, moratus heri.
<prop. 3.23.13> an tibi nescio quae visast formosior? an tu
<prop. 3.23.14> non bona de nobis crimina ficta iacis?'
<prop. 3.23.15> aut dixit: 'venies hodie, cessabimus una:
<prop. 3.23.16> hospitium tota nocte paravit Amor,'
<prop. 3.23.17> et quaecumque volens reperit non stulta puella
<prop. 3.23.18> garrula, cum blandis dicitur hora dolis.
<prop. 3.23.19> me miserum, his aliquis rationem scribit avarus
<prop. 3.23.20> et ponit duras inter ephemeridas!
<prop. 3.23.21> quas si quis mihi rettulerit, donabitur auro:
<prop. 3.23.22> quisenta velit?
<prop. 3.23.23> i puer, et citus haec aliqua propone columna,
<prop. 3.23.24> et dominum Esquiliis scribe habitare tuum.
<prop. 3.24.1> Falsast ista tuae, mulier, fiducia formae,
<prop. 3.24.2> olim oculis nimium facta superba meis.
<prop. 3.24.3> noster amor talis tribuit tibi, Cynthia, laudes:
<prop. 3.24.4> versibus insignem te pudet esse meis.
<prop. 3.24.5> mixtam te varia laudavi saepe figura,
<prop. 3.24.6> ut, quod non esses, esse putaret amor;
<prop. 3.24.7> et color est totiens roseo collatus Eoo,
<prop. 3.24.8> cum tibi quaesitus candor in ore foret:
<prop. 3.24.9> quod mihi non patrii poterant avertere amici,
<prop. 3.24.10> eluere aut vasto Thessala saga mari,
<prop. 3.24.11> hoc ego--non ferro, non igne coactus, at ipsa
<prop. 3.24.12> naufragus Aegaea (vera fatebor) aqua.
<prop. 3.24.13> correptus saevo Veneris torrebar aeno;
<prop. 3.24.14> vinctus eram versas in mea terga manus.
<prop. 3.24.15> ecce coronatae portum tetigere carinae,
<prop. 3.24.16> traiectae Syrtes, ancora iacta mihist.
<prop. 3.24.17> nunc demum vasto fessi resipiscimus aestu,
<prop. 3.24.18> vulneraque ad sanum nunc coiere mea.
<prop. 3.24.19> Mens Bona, si qua dea's, tua me in sacraria dono!
<prop. 3.24.20> exciderunt surdo tot mea vota Iovi.
<prop. 3.25.1> Risus eram positis inter convivia mensis,
<prop. 3.25.2> et de me poterat quilibet esse loquax.
<prop. 3.25.3> quinque tibi potui servire fideliter annos:
<prop. 3.25.4> ungue meam morso saepe querere fidem.
<prop. 3.25.5> nil moveor lacrimis: ista sum captus ab arte;
<prop. 3.25.6> semper ab insidiis, Cynthia, flere soles.
<prop. 3.25.7> flebo ego discedens, sed fletum iniuria vincit:
<prop. 3.25.8> tu bene conveniens non sinis ire iugum.
<prop. 3.25.9> limina iam nostris valeant lacrimantia verbis,
<prop. 3.25.10> nec tamen irata ianua fracta manu.
<prop. 3.25.11> at te celatis aetas gravis urgeat annis,
<prop. 3.25.12> et veniat formae ruga sinistra tuae!
<prop. 3.25.13> vellere tum cupias albos a stirpe capillos,
<prop. 3.25.14> iam speculo rugas increpitante tibi,
<prop. 3.25.15> exclusa inque vicem fastus patiare superbos,
<prop. 3.25.16> et quae fecisti facta queraris anus!
<prop. 3.25.17> has tibi fatalis cecinit mea pagina diras:
<prop. 3.25.18> eventum formae disce timere tuae!
<prop. 4.1.1> hoc, quodcumque uides, hospes, qua maxima Roma est,
<prop. 4.1.2> ante Phrygem Aenean collis et herba fuit;
<prop. 4.1.3> atque ubi Nauali stant sacra Palatia Phoebo,
<prop. 4.1.4> Euandri profugae concubuere boues.
<prop. 4.1.5> fictilibus creuere deis haec aurea templa,
<prop. 4.1.6> nec fuit opprobrio facta sine arte casa;
<prop. 4.1.7> Tarpeiusque pater nuda de rupe tonabat,
<prop. 4.1.8> et Tiberis nostris aduena bubus erat.
<prop. 4.1.9> qua gradibus domus ista Remi se sustulit, olim
<prop. 4.1.10> unus erat fratrum maxima regna focus.
<prop. 4.1.11> curia, praetexto quae nunc nitet alta senatu,
<prop. 4.1.12> pellitos habuit, rustica corda, Patres.
<prop. 4.1.13> bucina cogebat priscos ad uerba Quiritis:
<prop. 4.1.14> centum illi in prato saepe senatus erat.
<prop. 4.1.15> nec sinuosa cauo pendebant uela theatro,
<prop. 4.1.16> pulpita sollemnis non oluere crocos.
<prop. 4.1.17> nulli cura fuit externos quaerere diuos,
<prop. 4.1.18> cum tremeret patrio pendula turba sacro,
<prop. 4.1.19> annuaque accenso celebrante Parilia faeno,
<prop. 4.1.20> qualia nunc curto lustra nouantur equo.
<prop. 4.1.21> Vesta coronatis pauper gaudebat asellis,
<prop. 4.1.22> ducebant macrae uilia sacra boues.
<prop. 4.1.23> parua saginati lustrabant compita porci,
<prop. 4.1.24> pastor et ad calamos exta litabat ouis.
<prop. 4.1.25> uerbera pellitus saetosa mouebat arator,
<prop. 4.1.26> unde licens Fabius sacra Lupercus habet.
<prop. 4.1.27> nec rudis infestis miles radiabat in armis:
<prop. 4.1.28> miscebant usta proelia nuda sude.
<prop. 4.1.29> prima galeritus posuit praetoria Lycmon,
<prop. 4.1.30> magnaque pars Tatio rerum erat inter ouis.
<prop. 4.1.31> hinc Tities Ramnesque uiri Luceresque Soloni,
<prop. 4.1.32> quattuor hinc albos Romulus egit equos.
<prop. 4.1.33> quippe suburbanae parua minus urbe Bouillae
<prop. 4.1.34> et, qui nunc nulli, maxima turba Gabi.
<prop. 4.1.35> et stetit Alba potens, albae suis omine nata,
<prop. 4.1.36> ac tibi Fidenas longa erat isse uia.
<prop. 4.1.37> nil patrium nisi nomen habet Romanus alumnus:
<prop. 4.1.38> sanguinis altricem non pudet esse lupam.
<prop. 4.1.39> huc melius profugos misisti, Troia, Penatis;
<prop. 4.1.40> heu quali uecta est Dardana puppis aue!
<prop. 4.1.41> iam bene spondebant tunc omina, quod nihil illam
<prop. 4.1.42> laeserat abiegni uenter apertus equi,
<prop. 4.1.43> cum pater in nati trepidus ceruice pependit,
<prop. 4.1.44> et uerita est umeros urere flamma pios.
<prop. 4.1.45> tunc animi uenere Deci Brutique secures,
<prop. 4.1.46> uexit et ipsa sui Caesaris arma Venus,
<prop. 4.1.47> arma resurgentis portans uictricia Troiae:
<prop. 4.1.48> felix terra tuos cepit, Iule, deos,
<prop. 4.1.49> si modo Auernalis tremulae cortina Sibyllae
<prop. 4.1.50> dixit Auentino rura pianda Remo,
<prop. 4.1.51> aut si Pergameae sero rata carmina uatis
<prop. 4.1.52> longaeuum ad Priami uera fuere caput:
<prop. 4.1.53> uertite equum, Danai! male uincitis! Ilia tellus
<prop. 4.1.54> uiuet, et huic cineri Iuppiter arma dabit.”
<prop. 4.1.55> optima nutricum nostris lupa Martia rebus,
<prop. 4.1.56> qualia creuerunt moenia lacte tuo!
<prop. 4.1.57> moenia namque pio coner disponere uersu:
<prop. 4.1.58> ei mihi, quod nostro est paruus in ore sonus!
<prop. 4.1.59> sed tamen exiguo quodcumque e pectore riui
<prop. 4.1.60> fluxerit, hoc patriae seruiet omne meae.
<prop. 4.1.61> Ennius hirsuta cingat sua dicta corona:
<prop. 4.1.62> mi folia ex hedera porrige, Bacche, tua,
<prop. 4.1.63> ut nostris tumefacta superbiat Vmbria libris,
<prop. 4.1.64> Vmbria Romani patria Callimachi!
<prop. 4.1.65> scandentis quisquis cernit de uallibus arces,
<prop. 4.1.66> ingenio muros aestimet ille meo!
<prop. 4.1.67> Roma, faue, tibi surgit opus, date candida ciues
<prop. 4.1.68> omina, et inceptis dextera cantet auis!
<prop. 4.1.69> sacra diesque canam et cognomina prisca locorum:
<prop. 4.1.70> has meus ad metas sudet oportet equus.
<prop. 4.1.1> quo ruis imprudens, uage, dicere fata, Properti?
<prop. 4.1.2> non sunt a dextro condita fila colo.
<prop. 4.1.3> accersis lacrimas cantans, auersus Apollo:
<prop. 4.1.4> poscis ab inuita uerba pigenda lyra.
<prop. 4.1.5> certa feram certis auctoribus, aut ego uates
<prop. 4.1.6> nescius aerata signa mouere pila.
<prop. 4.1.7> me creat Archytae suboles Babylonius Orops
<prop. 4.1.8> Horon, et a proauo ducta Conone domus.
<prop. 4.1.9> di mihi sunt testes non degenerasse propinquos,
<prop. 4.1.10> inque meis libris nil prius esse fide.
<prop. 4.1.11> nunc pretium fecere deos et (fallitur auro
<prop. 4.1.12> Iuppiter) obliquae signa iterata rotae
<prop. 4.1.13> felicesque Iouis stellas Martisque rapaces
<prop. 4.1.14> et graue Saturni sidus in omne caput;
<prop. 4.1.15> quid moueant Pisces animosaque signa Leonis,
<prop. 4.1.16> lotus et Hesperia quid Capricornus aqua.
<prop. 4.1.18> dixi ego, cum geminos produceret Arria natos
<prop. 4.1.19> (illa dabat natis arma uetante deo):
<prop. 4.1.20> non posse ad patrios sua pila referre Penatis:
<prop. 4.1.21> nempe meam firmant nunc duo busta fidem.
<prop. 4.1.22> quippe Lupercus, equi dum saucia protegit ora,
<prop. 4.1.23> heu sibi prolapso non bene cauit equo;
<prop. 4.1.24> Gallus at, in castris dum credita signa tuetur,
<prop. 4.1.25> concidit ante aquilae rostra cruenta suae:
<prop. 4.1.26> fatales pueri, duo funera matris auarae!
<prop. 4.1.27> uera, sed inuito, contigit ista fides.
<prop. 4.1.28> idem ego, cum Cinarae traheret Lucina dolores,
<prop. 4.1.29> et facerent uteri pondera lenta moram,
<prop. 4.1.30> Iunonis facito uotum impetrabile” dixi:
<prop. 4.1.31> illa parit: libris est data palma meis!
<prop. 4.1.32> hoc neque harenosum Libyae Iouis explicat antrum,
<prop. 4.1.33> aut sibi commissos fibra locuta deos,
<prop. 4.1.34> aut si quis motas cornicis senserit alas,
<prop. 4.1.35> umbraue quae magicis mortua prodit aquis:
<prop. 4.1.36> aspicienda uia est caeli uerusque per astra
<prop. 4.1.37> trames, et ab zonis quinque petenda fides.
<prop. 4.1.38> exemplum graue erit Calchas: namque Aulide soluit
<prop. 4.1.39> ille bene haerentis ad pia saxa ratis;
<prop. 4.1.40> idem Agamemnoniae ferrum ceruice puellae
<prop. 4.1.41> tinxit, et Atrides uela cruenta dedit;
<prop. 4.1.42> nec rediere tamen Danai: tu diruta fletum
<prop. 4.1.43> supprime et Euboicos respice, Troia, sinus!
<prop. 4.1.44> Nauplius ultores sub noctem porrigit ignis,
<prop. 4.1.45> et natat exuuiis Graecia pressa suis.
<prop. 4.1.46> uictor Oiliade, rape nunc et dilige uatem,
<prop. 4.1.47> quam uetat auelli ueste Minerua sua!
<prop. 4.1.48> hactenus historiae: nunc ad tua deuehar astra;
<prop. 4.1.49> incipe tu lacrimis aequus adesse nouis.
<prop. 4.1.50> Vmbria te notis antiqua Penatibus edit --
<prop. 4.1.51> mentior? an patriae tangitur ora tuae?--
<prop. 4.1.52> qua nebulosa cauo rorat Meuania campo,
<prop. 4.1.53> et lacus aestiuis intepet Vmber aquis,
<prop. 4.1.54> scandentisque Asis consurgit uertice murus,
<prop. 4.1.55> murus ab ingenio notior ille tuo.
<prop. 4.1.56> ossaque legisti non illa aetate legenda
<prop. 4.1.57> patris et in tenuis cogeris ipse lares:
<prop. 4.1.58> nam tua cum multi uersarent rura iuuenci,
<prop. 4.1.59> abstulit excultas pertica tristis opes.
<prop. 4.1.60> mox ubi bulla rudi dimissa est aurea collo,
<prop. 4.1.61> matris et ante deos libera sumpta toga,
<prop. 4.1.62> tum tibi pauca suo de carmine dictat Apollo
<prop. 4.1.63> et uetat insano uerba tonare Foro.
<prop. 4.1.64> at tu finge elegos, fallax opus: haec tua castra! -
<prop. 4.1.65> scribat ut exemplo cetera turba tuo.
<prop. 4.1.66> militiam Veneris blandis patiere sub armis,
<prop. 4.1.67> et Veneris Pueris utilis hostis eris.
<prop. 4.1.68> nam tibi uictrices quascumque labore parasti,
<prop. 4.1.69> eludit palmas una puella tuas:
<prop. 4.1.70> et bene cum fixum mento discusseris uncum,
<prop. 4.1.71> nil erit hoc: rostro te premet ansa tuo.
<prop. 4.1.72> illius arbitrio noctem lucemque uidebis:
<prop. 4.1.73> gutta quoque ex oculis non nisi iussa cadet.
<prop. 4.1.74> nec mille excubiae nec te signata iuuabunt
<prop. 4.1.75> limina: persuasae fallere rima sat est.
<prop. 4.1.76> nunc tua uel mediis puppis luctetur in undis,
<prop. 4.1.77> uel licet armatis hostis inermis eas,
<prop. 4.1.78> uel tremefacta cauo tellus diducat hiatum:
<prop. 4.2.1> quid mirare meas tot in uno corpore formas,
<prop. 4.2.2> accipe Vertumni signa paterna dei.
<prop. 4.2.3> Tuscus ego et Tuscis orior, nec paenitet inter
<prop. 4.2.4> proelia Volsinios deseruisse focos.
<prop. 4.2.5> haec me turba iuuat, nec templo laetor eburno:
<prop. 4.2.6> Romanum satis est posse uidere Forum.
<prop. 4.2.7> hac quondam Tiberinus iter faciebat, et aiunt
<prop. 4.2.8> remorum auditos per uada pulsa sonos:
<prop. 4.2.9> at postquam ille suis tantum concessit alumnis,
<prop. 4.2.10> Vertumnus uerso dicor ab amne deus.
<prop. 4.2.12> seu, quia uertentis fructum praecepimus anni,
<prop. 4.2.13> Vertumni rursus credidit esse sacrum.
<prop. 4.2.14> prima mihi uariat liuentibus uua racemis,
<prop. 4.2.15> et coma lactenti spicea fruge tumet;
<prop. 4.2.16> hic dulcis cerasos, hic autumnalia pruna
<prop. 4.2.17> cernis et aestiuo mora rubere die;
<prop. 4.2.18> insitor hic soluit pomosa uota corona,
<prop. 4.2.19> cum pirus inuito stipite mala tulit.
<prop. 4.2.20> mendax fama, noces: alius mihi nominis index:
<prop. 4.2.21> de se narranti tu modo crede deo.
<prop. 4.2.22> opportuna mea est cunctis natura figuris:
<prop. 4.2.23> in quamcumque uoles uerte, decorus ero.
<prop. 4.2.24> indue me Cois, fiam non dura puella:
<prop. 4.2.25> meque uirum sumpta quis neget esse toga?
<prop. 4.2.26> da falcem et torto frontem mihi comprime faeno:
<prop. 4.2.27> iurabis nostra gramina secta manu.
<prop. 4.2.28> arma tuli quondam et, memini, laudabar in illis:
<prop. 4.2.29> corbis et imposito pondere messor eram.
<prop. 4.2.30> sobrius ad lites: at cum est imposta corona,
<prop. 4.2.31> clamabis capiti uina subisse meo.
<prop. 4.2.32> cinge caput mitra, speciem furabor Iacchi;
<prop. 4.2.33> furabor Phoebi, si modo plectra dabis.
<prop. 4.2.34> cassibus impositis uenor: sed harundine sumpta
<prop. 4.2.35> fautor plumoso sum deus aucupio.
<prop. 4.2.36> est etiam aurigae species Vertumnus et eius
<prop. 4.2.37> traicit alterno qui leue pondus equo.
<prop. 4.2.38> suppetat hic, piscis calamo praedabor, et ibo
<prop. 4.2.39> mundus demissis institor in tunicis.
<prop. 4.2.40> pastorem ad baculum possum curuare uel idem
<prop. 4.2.41> sirpiculis medio puluere ferre rosam.
<prop. 4.2.42> nam quid ego adiciam, de quo mihi maxima fama est,
<prop. 4.2.43> hortorum in manibus dona probata meis?
<prop. 4.2.44> caeruleus cucumis tumidoque cucurbita uentre
<prop. 4.2.45> me notat et iunco brassica uincta leui;
<prop. 4.2.46> nec flos ullus hiat pratis, quin ille decenter
<prop. 4.2.47> impositus fronti langueat ante meae.
<prop. 4.2.48> at mihi, quod formas unus uertebar in omnis,
<prop. 4.2.49> nomen ab euentu patria lingua dedit;
<prop. 4.2.50> et tu, Roma, meis tribuisti praemia Tuscis,
<prop. 4.2.51> (unde hodie Vicus nomina Tuscus habet),
<prop. 4.2.52> tempore quo sociis uenit Lycomedius armis
<prop. 4.2.53> atque Sabina feri contudit arma Tati.
<prop. 4.2.54> uidi ego labentis acies et tela caduca,
<prop. 4.2.55> atque hostis turpi terga dedisse fugae.
<prop. 4.2.56> sed facias, diuum Sator, ut Romana per aeuum
<prop. 4.2.57> transeat ante meos turba togata pedes.
<prop. 4.2.58> sex superant uersus: te, qui ad uadimonia curris,
<prop. 4.2.59> non moror: haec spatiis ultima creta meis.
<prop. 4.2.60> stipes acernus eram, properanti falce dolatus,
<prop. 4.2.61> ante Numam grata pauper in urbe deus.
<prop. 4.2.62> at tibi, Mamurri, formae caelator aenae,
<prop. 4.2.63> tellus artifices ne terat Osca manus,
<prop. 4.2.64> qui me tam docilis potuisti fundere in usus.
<prop. 4.3.1> haec Arethusa suo mittit mandata Lycotae,
<prop. 4.3.2> cum totiens absis, si potes esse meus.
<prop. 4.3.3> si qua tamen tibi lecturo pars oblita derit,
<prop. 4.3.4> haec erit e lacrimis facta litura meis:
<prop. 4.3.5> aut si qua incerto fallet te littera tractu,
<prop. 4.3.6> signa meae dextrae iam morientis erunt.
<prop. 4.3.7> te modo uiderunt iteratos Bactra per ortus,
<prop. 4.3.8> te modo munito Sericus hostis equo,
<prop. 4.3.9> hibernique Getae, pictoque Britannia curru,
<prop. 4.3.10> ustus et Eoa decolor Indus aqua.
<prop. 4.3.11> haecne marita fides et parce auia noctes,
<prop. 4.3.12> cum rudis urgenti bracchia uicta dedi?
<prop. 4.3.13> quae mihi deductae fax omen praetulit, illa
<prop. 4.3.14> traxit ab euerso lumina nigra rogo;
<prop. 4.3.15> et Stygio sum sparsa lacu, nec recta capillis
<prop. 4.3.16> uitta data est: nupsi non comitante deo.
<prop. 4.3.17> omnibus heu portis pendent mea noxia uota:
<prop. 4.3.18> texitur haec castris quarta lacerna tuis.
<prop. 4.3.19> occidat, immerita qui carpsit ab arbore uallum
<prop. 4.3.20> et struxit querulas rauca per ossa tubas,
<prop. 4.3.21> dignior obliquo funem qui torqueat Ocno,
<prop. 4.3.22> aeternusque tuam pascat, aselle, famem!
<prop. 4.3.23> dic mihi, num teneros urit lorica lacertos?
<prop. 4.3.24> num grauis imbellis atterit hasta manus?
<prop. 4.3.25> haec noceant potius, quam dentibus ulla puella
<prop. 4.3.26> det mihi plorandas per tua colla notas!
<prop. 4.3.27> diceris et macie uultum tenuasse: sed opto
<prop. 4.3.28> e desiderio sit color iste meo.
<prop. 4.3.29> at mihi cum noctes induxit uesper amaras,
<prop. 4.3.30> si qua relicta iacent, osculor arma tua;
<prop. 4.3.31> tum queror in toto non sidere pallia lecto,
<prop. 4.3.32> lucis et auctores non dare carmen auis.
<prop. 4.3.33> noctibus hibernis castrensia pensa laboro
<prop. 4.3.34> et Tyria in clauos uellera secta tuos;
<prop. 4.3.35> et disco, qua parte fluat uincendus Araxes,
<prop. 4.3.36> quot sine aqua Parthus milia currat equus;
<prop. 4.3.37> cogor et e tabula pictos ediscere mundos,
<prop. 4.3.38> qualis et haec docti sit positura dei,
<prop. 4.3.39> quae tellus sit lenta gelu, quae putris ab aestu,
<prop. 4.3.40> uentus in Italiam qui bene uela ferat.
<prop. 4.3.41> assidet una soror, curis et pallida nutrix
<prop. 4.3.42> peierat hiberni temporis esse moras.
<prop. 4.3.43> felix Hippolyte! nuda tulit arma papilla
<prop. 4.3.44> et texit galea barbara molle caput.
<prop. 4.3.45> Romanis utinam patuissent castra puellis!
<prop. 4.3.46> essem militiae sarcina fida tuae,
<prop. 4.3.47> nec me tardarent Scythiae iuga, cum Paper altas
<prop. 4.3.48> Africus in glaciem frigore nectit aquas.
<prop. 4.3.49> omnis amor magnus, sed aperto in coniuge maior:
<prop. 4.3.50> hanc Venus, ut uiuat, uentilat ipsa facem.
<prop. 4.3.51> nam mihi quo Poenis ter purpura fulgeat ostris
<prop. 4.3.52> crystallusque meas ornet aquosa manus?
<prop. 4.3.53> omnia surda tacent, rarisque assueta kalendis
<prop. 4.3.54> uix aperit clausos una puella Lares,
<prop. 4.3.55> Claugidos et catulae uox est mihi grata querentis:
<prop. 4.3.56> illa tui partem uindicat una tori.
<prop. 4.3.57> flore sacella tego, uerbenis compita uelo,
<prop. 4.3.58> et crepat ad ueteres herba Sabina focos.
<prop. 4.3.59> siue in finitimo gemuit stans noctua tigno,
<prop. 4.3.60> seu uoluit tangi parca lucerna mero,
<prop. 4.3.61> illa dies hornis caedem denuntiat agnis,
<prop. 4.3.62> succinctique calent ad noua lucra popae.
<prop. 4.3.63> ne, precor, ascensis tanti sit gloria Bactris,
<prop. 4.3.64> raptaue odorato carbasa lina duci,
<prop. 4.3.65> plumbea cum tortae sparguntur pondera fundae,
<prop. 4.3.66> subdolus et uersis increpat arcus equis!
<prop. 4.3.67> sed (tua sic domitis Parthae telluris alumnis
<prop. 4.3.68> pura triumphantis hasta sequatur equos)
<prop. 4.3.69> incorrupta mei conserua foedera lecti!
<prop. 4.3.70> hac ego te sola lege redisse uelim:
<prop. 4.3.71> armaque cum tulero portae uotiua Capenae,
<prop. 4.4.1> Tarpeium nemus et Tarpeiae turpe sepulcrum
<prop. 4.4.2> fabor et antiqui limina capta Iouis.
<prop. 4.4.3> lucus erat felix hederoso conditus antro,
<prop. 4.4.4> multaque natiuis obstrepit arbor aquis,
<prop. 4.4.5> Siluani ramosa domus, quo dulcis ab aestu
<prop. 4.4.6> fistula poturas ire iubebat ouis.
<prop. 4.4.7> hunc Tatius fontem uallo praecingit acerno,
<prop. 4.4.8> fidaque suggesta castra coronat humo.
<prop. 4.4.9> quid tum Roma fuit, tubicen uicina Curetis
<prop. 4.4.10> cum quateret lento murmure saxa Iouis?
<prop. 4.4.11> atque ubi nunc terris dicuntur iura subactis,
<prop. 4.4.12> stabant Romano pila Sabina Foro.
<prop. 4.4.13> murus erant montes: ubi nunc est curia saepta,
<prop. 4.4.14> bellicus ex illo fonte bibebat equus.
<prop. 4.4.15> hinc Tarpeia deae fontem libauit: at illi
<prop. 4.4.16> urgebat medium fictilis urna caput.
<prop. 4.4.17> et satis una malae potuit mors esse puellae,
<prop. 4.4.18> quae uoluit flammas fallere, Vesta, tuas?
<prop. 4.4.19> uidit harenosis Tatium proludere campis
<prop. 4.4.20> pictaque per flauas arma leuare iubas:
<prop. 4.4.21> obstipuit regis facie et regalibus armis,
<prop. 4.4.22> interque oblitas excidit urna manus.
<prop. 4.4.23> saepe illa immeritae causata est omina lunae,
<prop. 4.4.24> et sibi tingendas dixit in amne comas:
<prop. 4.4.25> saepe tulit blandis argentea lilia Nymphis,
<prop. 4.4.26> Romula ne faciem laederet hasta Tati.
<prop. 4.4.27> dumque subit primo Capitolia nubila fumo,
<prop. 4.4.28> rettulit hirsutis bracchia secta rubis,
<prop. 4.4.29> et sua Tarpeia residens ita fleuit ab arce
<prop. 4.4.30> uulnera, uicino non patienda Ioui:
<prop. 4.4.31> ignes castrorum et Tatiae praetoria turmae
<prop. 4.4.32> et formosa oculis arma Sabina meis,
<prop. 4.4.33> o utinam ad uestros sedeam captiua Penatis,
<prop. 4.4.34> dum captiua mei conspicer ora Tati!
<prop. 4.4.35> Romani montes, et montibus addita Roma,
<prop. 4.4.36> et ualeat probro Vesta pudenda meo:
<prop. 4.4.37> ille equus, ille meos in castra reponet amores,
<prop. 4.4.38> cui Tatius dextras collocat ipse iubas!
<prop. 4.4.39> quid mirum in patrios Scyllam saeuisse capillos,
<prop. 4.4.40> candidaque in saeuos inguina uersa canis?
<prop. 4.4.41> prodita quid mirum fraterni cornua monstri,
<prop. 4.4.42> cum patuit lecto stamine torta uia?
<prop. 4.4.43> quantum ego sum Ausoniis crimen factura puellis,
<prop. 4.4.44> improba uirgineo lecta ministra foco!
<prop. 4.4.45> Pallados exstinctos si quis mirabitur ignis,
<prop. 4.4.46> ignoscat: lacrimis spargitur ara meis.
<prop. 4.4.47> cras, ut rumor ait, tota potabitur urbe:
<prop. 4.4.48> tu cape spinosi rorida terga iugi.
<prop. 4.4.49> lubrica tota uia est et perfida: quippe tacentis
<prop. 4.4.50> fallaci celat limite semper aquas.
<prop. 4.4.51> o utinam magicae nossem cantamina Musae!
<prop. 4.4.52> haec quoque formoso lingua tulisset opem.
<prop. 4.4.53> te toga picta decet, non quem sine matris honore
<prop. 4.4.54> nutrit inhumanae dura papilla lupae.
<prop. 4.4.55> hic, hospes, patria metuar regina sub aula?
<prop. 4.4.56> dos tibi non humilis prodita Roma uenit.
<prop. 4.4.57> si minus, at raptae ne sint impune Sabinae:
<prop. 4.4.58> me rape et alterna lege repende uices!
<prop. 4.4.59> commissas acies ego possum soluere: nuptae
<prop. 4.4.60> uos medium palla foedus inite mea.
<prop. 4.4.61> adde Hymenaee modos, tubicen fera murmura conde:
<prop. 4.4.62> credite, uestra meus molliet arma torus.
<prop. 4.4.63> et iam quarta canit uenturam bucina lucem,
<prop. 4.4.64> ipsaque in Oceanum sidera lapsa cadunt.
<prop. 4.4.65> experiar somnum, de te mihi somnia quaeram:
<prop. 4.4.66> fac uenias oculis umbra benigna meis.”
<prop. 4.4.67> dixit, et incerto permisit bracchia somno,
<prop. 4.4.68> nescia se furiis accubuisse nouis.
<prop. 4.4.69> nam Vesta, Iliacae felix tutela fauillae,
<prop. 4.4.70> culpam alit et plures condit in ossa faces.
<prop. 4.4.71> illa ruit, qualis celerem prope Thermodonta
<prop. 4.4.72> Strymonis abscisso fertur aperta sinu.
<prop. 4.4.73> urbi festus erat (dixere Parilia patres),
<prop. 4.4.74> hic primus coepit moenibus esse dies,
<prop. 4.4.75> annua pastorum conuiuia, lusus in urbe,
<prop. 4.4.76> cum pagana madent fercula diuitiis,
<prop. 4.4.77> cumque super raros faeni flammantis aceruos
<prop. 4.4.78> traicit immundos ebria turba pedes.
<prop. 4.4.79> Romulus excubias decreuit in otia solui
<prop. 4.4.80> atque intermissa castra silere tuba.
<prop. 4.4.81> hoc Tarpeia suum tempus rata conuenit hostem:
<prop. 4.4.82> pacta ligat, pactis ipsa futura comes.
<prop. 4.4.83> mons erat ascensu dubius festoque remissus
<prop. 4.4.84> nec mora, uocalis occupat ense canis.
<prop. 4.4.85> omnia praebebant somnos: sed Iuppiter unus
<prop. 4.4.86> decreuit poenis inuigilare suis.
<prop. 4.4.87> prodiderat portaeque fidem patriamque iacentem,
<prop. 4.4.88> nubendique petit, quem uelit, ipsa diem.
<prop. 4.4.89> at Tatius (neque enim sceleri dedit hostis honorem)
<prop. 4.4.90> nube” ait et regni scande cubile mei!”
<prop. 4.4.91> dixit, et ingestis comitum super obruit armis.
<prop. 4.4.92> haec, uirgo, officiis dos erat apta tuis.
<prop. 4.4.93> a duce Tarpeia mons est cognomen adeptus:
<prop. 4.5.1> terra tuum spinis obducat, lena, sepulcrum,
<prop. 4.5.2> et tua, quod non uis, sentiat umbra sitim;
<prop. 4.5.3> nec sedeant cineri Manes, et Cerberus ultor
<prop. 4.5.4> turpia ieiuno terreat ossa sono!
<prop. 4.5.5> docta uel Hippolytum Veneri mollire negantem,
<prop. 4.5.6> concordique toro pessima semper auis,
<prop. 4.5.7> Penelopen quoque neglecto rumore mariti
<prop. 4.5.8> nubere lasciuo cogeret Antinoo.
<prop. 4.5.9> illa uelit, poterit magnes non ducere ferrum,
<prop. 4.5.10> et uolucris nidis esse nouerca suis.
<prop. 4.5.11> quippe et, Collinas ad fossam mouerit herbas,
<prop. 4.5.12> stantia currenti diluerentur aqua:
<prop. 4.5.13> audax cantatae leges imponere lunae
<prop. 4.5.14> et sua nocturno fallere terga lupo,
<prop. 4.5.15> posset ut intentos astu caecare maritos,
<prop. 4.5.16> cornicum immeritas eruit ungue genas;
<prop. 4.5.17> consuluitque striges nostro de sanguine, et in me
<prop. 4.5.18> hippomanes fetae semina legit equae.
<prop. 4.5.19> exorabat opus uerbis, ceu blanda perure
<prop. 4.5.20> saxosamque ferat sedula culpa uiam:
<prop. 4.5.21> si te Eoa Dorozantum iuuat aurea ripa
<prop. 4.5.22> et quae sub Tyria concha superbit aqua,
<prop. 4.5.23> Eurypylique placet Coae textura Mineruae,
<prop. 4.5.24> sectaque ab Attalicis putria signa toris,
<prop. 4.5.25> seu quae palmiferae mittunt uenalia Thebae,
<prop. 4.5.26> murreaque in Parthis pocula cocta focis;
<prop. 4.5.27> sperne fidem, prouolue deos, mendacia uincant,
<prop. 4.5.28> frange et damnosae iura pudicitiae!
<prop. 4.5.29> et simulare uirum pretium facit: utere causis!
<prop. 4.5.30> maior dilata nocte recurret amor.
<prop. 4.5.31> si tibi forte comas uexauerit, utilis ira:
<prop. 4.5.32> post modo mercata pace premendus erit.
<prop. 4.5.33> denique ubi amplexu Venerem promiseris empto,
<prop. 4.5.34> fac simules puros Isidis esse dies.
<prop. 4.5.35> ingerat Aprilis Iole tibi, tundat Amycle
<prop. 4.5.36> natalem Mais Idibus esse tuum.
<prop. 4.5.37> supplex ille sedet — posita tu scribe cathedra
<prop. 4.5.38> quidlibet! has artis si pauet ille, tenes!
<prop. 4.5.39> semper habe morsus circa tua colla recentis,
<prop. 4.5.40> litibus alternis quos putet esse datos.
<prop. 4.5.41> nec te Medeae delectent probra sequacis
<prop. 4.5.42> (nempe tulit fastus ausa rogare prior),
<prop. 4.5.43> sed potius mundi Thais pretiosa Menandri,
<prop. 4.5.44> cum ferit astutos comica moecha Getas.
<prop. 4.5.45> in mores te uerte uiri: si cantica iactat,
<prop. 4.5.46> i comes et uoces ebria iunge tuas.
<prop. 4.5.47> ianitor ad dantis uigilet: si pulset inanis,
<prop. 4.5.48> surdus in obductam somniet usque seram.
<prop. 4.5.49> nec tibi displiceat miles non factus amori,
<prop. 4.5.50> nauta nec attrita si ferat aera manu,
<prop. 4.5.51> aut quorum titulus per barbara colla pependit,
<prop. 4.5.52> cretati medio cum saluere foro.
<prop. 4.5.53> aurum spectato, non quae manus afferat aurum!
<prop. 4.5.54> uersibus auditis quid nisi uerba feres?
<prop. 4.5.56> qui uersus, Coae dederit nec munera uestis,
<prop. 4.5.57> istius tibi sit surda sine arte lyra.
<prop. 4.5.58> dum uernat sanguis, dum rugis integer annus,
<prop. 4.5.59> utere, ne quid cras libet ab ore dies!
<prop. 4.5.60> uidi ego odorati uictura rosaria Paesti
<prop. 4.5.61> sub matutino cocta iacere Noto.”
<prop. 4.5.62> sed (cape torquatae, Venus o regina, columbae
<prop. 4.5.63> ob meritum ante tuos guttura secta focos)
<prop. 4.5.64> his animum nostrae dum uersat Acanthis amicae,
<prop. 4.5.65> per tenuem ossa a me sunt numerata cutem.
<prop. 4.5.66> uidi ego rugoso tussim concrescere collo,
<prop. 4.5.67> sputaque per dentis ire cruenta cauos,
<prop. 4.5.68> atque animam in tegetes putrem exspirare paternas:
<prop. 4.5.69> horruit algenti pergula curua foco.
<prop. 4.5.70> exsequiae fuerint rari furtiua capilli
<prop. 4.5.71> uincula et immundo pallida mitra situ,
<prop. 4.5.72> et canis, in nostros nimis experrecta dolores,
<prop. 4.5.73> cum fallenda meo pollice clatra forent.
<prop. 4.5.74> sit tumulus lenae curto uetus amphora collo:
<prop. 4.5.75> urgeat hunc supra uis, caprifice, tua.
<prop. 4.5.76> quisquis amas, scabris hoc bustum caedite saxis,
<prop. 4.6.1> sacra facit uates: sint ora fauentia sacris,
<prop. 4.6.2> et cadat ante meos icta iuuenca focos.
<prop. 4.6.3> serta Philiteis certet Romana corymbis,
<prop. 4.6.4> et Cyrenaeas urna ministret aquas.
<prop. 4.6.5> costum molle date et blandi mihi turis honores,
<prop. 4.6.6> terque focum circa laneus orbis eat.
<prop. 4.6.7> spargite me lymphis, carmenque recentibus aris
<prop. 4.6.8> tibia Mygdoniis libet eburna cadis.
<prop. 4.6.9> ite procul fraudes, alio sint aere noxae:
<prop. 4.6.10> pura nouum uati laurea mollit iter.
<prop. 4.6.11> Musa, Palatini referemus Apollinis aedem:
<prop. 4.6.12> res est, Calliope, digna fauore tuo.
<prop. 4.6.13> Caesaris in nomen ducuntur carmina: Caesar
<prop. 4.6.14> dum canitur, quaeso, Iuppiter ipse uaces!
<prop. 4.6.15> est Phoebi fugiens Athamana ad litora portus,
<prop. 4.6.16> qua sinus Ioniae murmura condit aquae,
<prop. 4.6.17> Actia Iuleae pelagus monumenta carinae,
<prop. 4.6.18> nautarum uotis non operosa uia.
<prop. 4.6.19> huc mundi coiere manus: stetit aequore moles
<prop. 4.6.20> pinea, nec remis aequa fauebat auis.
<prop. 4.6.21> altera classis erat Teucro damnata Quirino,
<prop. 4.6.22> pilaque feminea turpiter acta manu:
<prop. 4.6.23> hinc Augusta ratis plenis Iouis omine uelis,
<prop. 4.6.24> signaque iam Patriae uincere docta suae.
<prop. 4.6.25> tandem aciem geminos Nereus lunarat in arcus,
<prop. 4.6.26> armorum et radiis picta tremebat aqua,
<prop. 4.6.27> cum Phoebus linquens stantem se uindice Delon
<prop. 4.6.28> (nam tulit iratos mobilis una Notos)
<prop. 4.6.29> astitit Augusti puppim super, et noua flamma
<prop. 4.6.30> luxit in obliquam ter sinuata facem.
<prop. 4.6.31> non ille attulerat crinis in colla solutos
<prop. 4.6.32> aut testudineae carmen inerme lyrae,
<prop. 4.6.33> sed quali aspexit Pelopeum Agamemnona uultu,
<prop. 4.6.34> egessitque auidis Dorica castra rogis,
<prop. 4.6.35> aut qualis flexos soluit Pythona per orbis
<prop. 4.6.36> serpentem, imbelles quem timuere lyrae.
<prop. 4.6.37> mox ait o Longa mundi seruator ab Alba,
<prop. 4.6.38> Auguste, Hectoreis cognite maior auis,
<prop. 4.6.39> uince mari: iam terra tua est: tibi militat arcus
<prop. 4.6.40> et fauet ex umeris hoc onus omne meis.
<prop. 4.6.41> solue metu patriam, quae nunc te uindice freta
<prop. 4.6.42> imposuit prorae publica uota tuae.
<prop. 4.6.43> quam nisi defendes, murorum Romulus augur
<prop. 4.6.44> ire Palatinas non bene uidit auis.
<prop. 4.6.45> et nimium remis audent prope: turpe Latinis
<prop. 4.6.46> principe te fluctus regia uela pati.
<prop. 4.6.47> nec te, quod classis centenis remiget alis,
<prop. 4.6.48> terreat: inuito labitur illa mari:
<prop. 4.6.49> quodque uehunt prorae Centaurica saxa minantis,
<prop. 4.6.50> tigna caua et pictos experiere metus.
<prop. 4.6.51> frangit et attollit uires in milite causa;
<prop. 4.6.52> quae nisi iusta subest, excutit arma pudor.
<prop. 4.6.53> tempus adest, committe ratis! ego temporis auctor
<prop. 4.6.54> ducam laurigera Iulia rostra manu.”
<prop. 4.6.55> dixerat, et pharetrae pondus consumit in arcus:
<prop. 4.6.56> proxima post arcus Caesaris hasta fuit.
<prop. 4.6.57> uincit Roma fide Phoebi: dat femina poenas:
<prop. 4.6.58> sceptra per Ionias fracta uehuntur aquas.
<prop. 4.6.59> at pater Idalio miratur Caesar ab astro:
<prop. 4.6.60> sum deus; est nostri sanguinis ista fides.”
<prop. 4.6.61> prosequitur cantu Triton, omnesque marinae
<prop. 4.6.62> plauserunt circa libera signa deae.
<prop. 4.6.63> illa petit Nilum cumba male nixa fugaci,
<prop. 4.6.64> hoc unum, iusso non moritura die.
<prop. 4.6.65> di melius! quantus mulier foret una triumphus,
<prop. 4.6.66> ductus erat per quas ante Iugurtha uias!
<prop. 4.6.67> Actius hinc traxit Phoebus monumenta, quod eius
<prop. 4.6.68> una decem uicit missa sagitta ratis.
<prop. 4.6.69> bella satis cecini: citharam iam poscit Apollo
<prop. 4.6.70> uictor et ad placidos exuit arma choros.
<prop. 4.6.71> candida nunc molli subeant conuiuia luco;
<prop. 4.6.72> blanditiaeque fluant per mea colla rosae,
<prop. 4.6.73> uinaque fundantur prelis elisa Falernis,
<prop. 4.6.74> terque lauet nostras spica Cilissa comas.
<prop. 4.6.75> ingenium positis irritet Musa poetis:
<prop. 4.6.76> Bacche, soles Phoebo fertilis esse tuo.
<prop. 4.6.77> ille paludosos memoret seruire Sycambros,
<prop. 4.6.78> Cepheam hic Meroen fuscaque regna canat,
<prop. 4.6.79> hic referat sero confessum foedere Parthum:
<prop. 4.6.80> reddat signa Remi, mox dabit ipse sua:
<prop. 4.6.81> siue aliquid pharetris Augustus parcet Eois,
<prop. 4.6.82> differat in pueros ista tropaea suos.
<prop. 4.6.83> gaude, Crasse, nigras si quid sapis inter harenas:
<prop. 4.6.84> ire per Euphraten ad tua busta licet.”
<prop. 4.6.85> sic noctem patera, sic ducam carmine, donec
<prop. 4.7.1> Sunt aliquid Manes: letum non omnia finit,
<prop. 4.7.2> luridaque euictos effugit umbra rogos.
<prop. 4.7.3> Cynthia namque meo uisa est incumbere fulcro,
<prop. 4.7.4> murmur ad extremae nuper humata uiae,
<prop. 4.7.5> cum mihi somnus ab exsequiis penderet amoris,
<prop. 4.7.6> et quererer lecti frigida regna mei.
<prop. 4.7.7> eosdem habuit secum quibus est elata capillos,
<prop. 4.7.8> eosdem oculos; lateri uestis adusta fuit,
<prop. 4.7.9> et solitum digito beryllon adederat ignis,
<prop. 4.7.10> summaque Lethaeus triuerat ora liquor.
<prop. 4.7.11> spirantisque animos et uocem misit: at illi
<prop. 4.7.12> pollicibus fragiles increpuere manus:
<prop. 4.7.13> perfide nec cuiquam melior sperande puellae,
<prop. 4.7.14> in te iam uires somnus habere potest?
<prop. 4.7.15> iamne tibi exciderant uigilacis furta Suburae
<prop. 4.7.16> et mea nocturnis trita fenestra dolis?
<prop. 4.7.17> per quam demisso quotiens tibi fune pependi,
<prop. 4.7.18> alterna ueniens in tua colla manu!
<prop. 4.7.19> saepe Venus triuio commissa est, pectore mixto
<prop. 4.7.20> fecerunt tepidas pallia nostra uias.
<prop. 4.7.21> foederis heu taciti, cuius fallacia uerba
<prop. 4.7.22> non audituri diripuere Noti.
<prop. 4.7.23> at mihi non oculos quisquam inclamauit euntis:
<prop. 4.7.24> unum impetrassem te reuocante diem:
<prop. 4.7.25> nec crepuit fissa me propter harundine custos,
<prop. 4.7.26> laesit et obiectum tegula curta caput.
<prop. 4.7.27> denique quis nostro curuum te funere uidit,
<prop. 4.7.28> atram quis lacrimis incaluisse togam?
<prop. 4.7.29> si piguit portas ultra procedere, at illuc
<prop. 4.7.30> iussisses lectum lentius ire meum.
<prop. 4.7.31> cur uentos non ipse rogis, ingrate, petisti?
<prop. 4.7.32> cur nardo flammae non oluere meae?
<prop. 4.7.33> hoc etiam graue erat, nulla mercede hyacinthos
<prop. 4.7.34> inicere et fracto busta piare cado.
<prop. 4.7.35> Lygdamus uratur — candescat lamina uernae —
<prop. 4.7.36> sensi ego, cum insidiis pallida uina bibi —
<prop. 4.7.37> at Nomas — arcanas tollat uersuta saliuas;
<prop. 4.7.38> dicet damnatas ignea testa manus.
<prop. 4.7.39> quae modo per uilis inspecta est publica noctes,
<prop. 4.7.40> haec nunc aurata cyclade signat humum;
<prop. 4.7.41> et grauiora rependit iniquis pensa quasillis,
<prop. 4.7.42> garrula de facie si qua locuta mea est;
<prop. 4.7.43> nostraque quod Petale tulit ad monumenta coronas,
<prop. 4.7.44> codicis immundi uincula sentit anus;
<prop. 4.7.45> caeditur et Lalage tortis suspensa capillis,
<prop. 4.7.46> per nomen quoniam est ausa rogare meum.
<prop. 4.7.47> te patiente meae conflauit imaginis aurum,
<prop. 4.7.48> ardente e nostro dotem habitura rogo.
<prop. 4.7.49> non tamen insector, quamuis mereare, Properti:
<prop. 4.7.50> longa mea in libris regna fuere tuis.
<prop. 4.7.51> iuro ego Fatorum nulli reuolubile carmen,
<prop. 4.7.52> tergeminusque canis sic mihi molle sonet,
<prop. 4.7.53> me seruasse fidem. si fallo, uipera nostris
<prop. 4.7.54> sibilet in tumulis et super ossa cubet.
<prop. 4.7.55> nam gemina est sedes turpem sortita per amnem,
<prop. 4.7.56> turbaque diuersa remigat omnis aqua.
<prop. 4.7.57> unda Clytaemestrae stuprum uehit altera, Cressae
<prop. 4.7.58> portat mentitae lignea monstra bouis.
<prop. 4.7.59> ecce coronato pars altera rapta phaselo,
<prop. 4.7.60> mulcet ubi Elysias aura beata rosas,
<prop. 4.7.61> qua numerosa fides, quaque aera rotunda Cybebes
<prop. 4.7.62> mitratisque sonant Lydia plectra choris.
<prop. 4.7.63> Andromedeque et Hypermestre sine fraude maritae
<prop. 4.7.64> narrant historiae tempora nota suae:
<prop. 4.7.65> haec sua maternis queritur liuere catenis
<prop. 4.7.66> bracchia nec meritas frigida saxa manus;
<prop. 4.7.67> narrat Hypermestre magnum ausas esse sorores,
<prop. 4.7.68> in scelus hoc animum non ualuisse suum.
<prop. 4.7.69> sic mortis lacrimis uitae sancimus amores:
<prop. 4.7.70> celo ego perfidiae crimina multa tuae.
<prop. 4.7.71> sed tibi nunc mandata damus, si forte moueris,
<prop. 4.7.72> si te non totum Chloridos herba tenet:
<prop. 4.7.73> nutrix in tremulis ne quid desideret annis
<prop. 4.7.74> Parthenie: potuit, nec tibi auara fuit.
<prop. 4.7.75> deliciaeque meae Latris, cui nomen ab usu est,
<prop. 4.7.76> ne speculum dominae porrigat illa nouae.
<prop. 4.7.77> et quoscumque meo fecisti nomine uersus,
<prop. 4.7.78> ure mihi: laudes desine habere meas.
<prop. 4.7.79> pelle hederam tumulo, mihi quae praegnante corymbo
<prop. 4.7.80> mollia contortis alligat ossa comis.
<prop. 4.7.81> ramosis Anio qua pomifer incubat aruis,
<prop. 4.7.82> et numquam Herculeo numine pallet ebur,
<prop. 4.7.83> hic carmen media dignum me scribe columna,
<prop. 4.7.84> sed breue, quod currens uector ab urbe legat:
<prop. 4.7.85> hic Tiburtina iacet aurea Cynthia terra:
<prop. 4.7.86> accessit ripae laus, Aniene, tuae.”
<prop. 4.7.87> nec tu sperne piis uenientia somnia portis:
<prop. 4.7.88> cum pia uenerunt somnia, pondus habent.
<prop. 4.7.89> nocte uagae ferimur, nox clausas liberat umbras,
<prop. 4.7.90> errat et abiecta Cerberus ipse sera.
<prop. 4.7.91> luce iubent leges Lethaea ad stagna reuerti:
<prop. 4.7.92> nos uehimur, uectum nauta recenset onus.
<prop. 4.7.93> nunc te possideant aliae: mox sola tenebo:
<prop. 4.7.94> mecum eris, et mixtis ossibus ossa teram.”
<prop. 4.7.95> haec postquam querula mecum sub lite peregit,
<prop. 4.8.1> disce, quid Esquilias hac nocte fugarit aquosas,
<prop. 4.8.2> cum uicina nouis turba cucurrit agris.
<prop. 4.8.3> Lanuuium annosi uetus est tutela draconis,
<prop. 4.8.4> hic, ubi tam rarae non perit hora morae,
<prop. 4.8.5> qua sacer abripitur caeco descensus hiatu,
<prop. 4.8.6> qua penetrat (uirgo, tale iter omne caue!)
<prop. 4.8.7> ieiuni serpentis honos, cum pabula poscit
<prop. 4.8.8> annua et ex ima sibila torquet humo.
<prop. 4.8.9> talia demissae pallent ad sacra puellae,
<prop. 4.8.10> cum temere anguino creditur ore manus.
<prop. 4.8.11> ille sibi admotas a uirgine corripit escas:
<prop. 4.8.12> uirginis in palmis ipsa canistra tremunt.
<prop. 4.8.13> si fuerint castae, redeunt in colla parentum,
<prop. 4.8.14> clamantque agricolae fertilis annus erit.”
<prop. 4.8.15> huc mea detonsis auecta est Cynthia mannis:
<prop. 4.8.16> causa fuit Iuno, sed mage causa Venus.
<prop. 4.8.17> Appia, dic quaeso, quantum te teste triumphum
<prop. 4.8.18> egerit effusis per tua saxa rotis!
<prop. 4.8.20> spectaclum ipsa sedens primo temone pependit,
<prop. 4.8.21> ausa per impuros frena mouere locos.
<prop. 4.8.22> serica nam taceo uulsi carpenta nepotis
<prop. 4.8.23> atque armillatos colla Molossa canis,
<prop. 4.8.24> qui dabit immundae uenalia fata saginae,
<prop. 4.8.25> uincet ubi erasas barba pudenda genas.
<prop. 4.8.26> cum fieret nostro totiens iniuria lecto,
<prop. 4.8.27> mutato uolui castra mouere toro.
<prop. 4.8.28> Phyllis Auentinae quaedam est uicina Dianae,
<prop. 4.8.29> sobria grata parum: cum bibit, omne decet.
<prop. 4.8.30> altera Tarpeios est inter Teia lucos,
<prop. 4.8.31> candida, sed potae non satis unus erit.
<prop. 4.8.32> his ego constitui noctem lenire uocatis,
<prop. 4.8.33> et Venere ignota furta nouare mea.
<prop. 4.8.34> unus erat tribus in secreta lectulus herba.
<prop. 4.8.35> quaeris concubitus? inter utramque fui.
<prop. 4.8.36> Lygdamus ad cyathos, uitrique aestiua supellex
<prop. 4.8.37> et Methymnaei Graeca saliua meri.
<prop. 4.8.38> Nile, tuus tibicen erat, crotalistria phillis,
<prop. 4.8.39> haec facilis spargi munda sine arte rosa,
<prop. 4.8.40> nanus et ipse suos breuiter concretus in artus
<prop. 4.8.41> iactabat truncas ad caua buxa manus.
<prop. 4.8.42> sed neque suppletis constabat flamma lucernis,
<prop. 4.8.43> reccidit inque suos mensa supina pedes.
<prop. 4.8.44> me quoque per talos Venerem quaerente secundos
<prop. 4.8.45> semper damnosi subsiluere canes.
<prop. 4.8.46> cantabant surdo, nudabant pectora caeco:
<prop. 4.8.47> Lanuuii ad portas, ei mihi, solus eram;
<prop. 4.8.48> cum subito rauci sonuerunt cardine postes,
<prop. 4.8.49> et leuia ad primos murmura facta Laris.
<prop. 4.8.50> nec mora, cum totas resupinat Cynthia ualuas,
<prop. 4.8.51> non operosa comis, sed furibunda decens.
<prop. 4.8.52> pocula mi digitos inter cecidere remissos,
<prop. 4.8.53> palluerantque ipso labra soluta mero.
<prop. 4.8.54> fulminat illa oculis et quantum femina saeuit,
<prop. 4.8.55> spectaclum capta nec minus urbe fuit.
<prop. 4.8.56> Phyllidos iratos in uultum conicit unguis:
<prop. 4.8.57> territa uicinas Teia clamat aquas.
<prop. 4.8.58> lumina sopitos turbant elata Quiritis,
<prop. 4.8.59> omnis et insana semita nocte sonat.
<prop. 4.8.60> illas direptisque comis tunicisque solutis
<prop. 4.8.61> excipit obscurae prima taberna uiae.
<prop. 4.8.62> Cynthia gaudet in exuuiis uictrixque recurrit
<prop. 4.8.63> et mea peruersa sauciat ora manu,
<prop. 4.8.64> imponitque notam collo morsuque cruentat,
<prop. 4.8.65> praecipueque oculos, qui meruere, ferit.
<prop. 4.8.66> atque ubi iam nostris lassauit bracchia plagis,
<prop. 4.8.67> Lygdamus ad plutei fulcra sinistra latens
<prop. 4.8.68> eruitur, geniumque meum protractus adorat.
<prop. 4.8.69> Lygdame,nil potui: tecum ego captus eram.
<prop. 4.8.70> supplicibus palmis tum demum ad foedera ueni,
<prop. 4.8.71> cum uix tangendos praebuit illa pedes,
<prop. 4.8.72> atque ait admissae si uis me ignoscere culpae,
<prop. 4.8.73> accipe, quae nostrae formula legis erit.
<prop. 4.8.74> tu neque Pompeia spatiabere cultus in umbra,
<prop. 4.8.75> nec cum lasciuum sternet harena Forum.
<prop. 4.8.76> colla caue inflectas ad summum obliqua theatrum,
<prop. 4.8.77> aut lectica tuae se det aperta morae.
<prop. 4.8.78> Lygdamus in primis, omnis mihi causa querelae,
<prop. 4.8.79> ueneat et pedibus uincula bina trahat.”
<prop. 4.8.80> indixit leges: respondi ego legibus utar.”
<prop. 4.8.81> riserat imperio facta superba dato.
<prop. 4.8.82> dein, quemcumque locum externae tetigere puellae,
<prop. 4.8.83> suffiit, at pura limina tergit aqua,
<prop. 4.8.84> imperat et totas iterum mutare lucernas,
<prop. 4.8.85> terque meum tetigit sulpuris igne caput.
<prop. 4.8.86> atque ita mutato per singula pallia lecto
<prop. 4.9.1> Amphitryoniades qua tempestate iuuencos
<prop. 4.9.2> egerat a stabulis, o Erythea, tuis,
<prop. 4.9.3> uenit ad inuictos pecorosa Palatia montis,
<prop. 4.9.4> et statuit fessos fessus et ipse boues,
<prop. 4.9.5> qua Velabra suo stagnabant flumine quoque
<prop. 4.9.6> nauta per urbanas uelificabat aquas.
<prop. 4.9.7> sed non infido manserunt hospite Caco
<prop. 4.9.8> incolumes: furto polluit ille Iouem.
<prop. 4.9.9> incola Cacus erat, metuendo raptor ab antro,
<prop. 4.9.10> per tria partitos qui dabat ora sonos.
<prop. 4.9.11> hic, ne certa forent manifestae signa rapinae,
<prop. 4.9.12> auersos cauda traxit in antra boues,
<prop. 4.9.13> nec sine teste deo: furem sonuere iuuenci,
<prop. 4.9.14> furis et implacidas diruit ira fores.
<prop. 4.9.15> Maenalio iacuit pulsus tria tempora ramo
<prop. 4.9.16> Cacus, et Alcides sic ait: ite, boues,
<prop. 4.9.17> Herculis ite boues, nostrae labor ultime clauae,
<prop. 4.9.18> bis mihi quaesitae, bis mea praeda, boues,
<prop. 4.9.19> aruaque mugitu sancite Bouaria longo:
<prop. 4.9.20> nobile erit Romae pascua uestra Forum.”
<prop. 4.9.21> dixerat, et sicco torquet sitis ora palato,
<prop. 4.9.22> terraque non ullas feta ministrat aquas.
<prop. 4.9.23> sed procul inclusas audit ridere puellas,
<prop. 4.9.24> lucus ubi umbroso fecerat orbe nemus,
<prop. 4.9.25> femineae loca clausa deae fontesque piandos
<prop. 4.9.26> impune et nullis sacra retecta uiris.
<prop. 4.9.27> deuia puniceae uelabant limina uittae,
<prop. 4.9.28> putris odorato luxerat igne casa,
<prop. 4.9.29> populus et longis ornabat frondibus aedem,
<prop. 4.9.30> multaque cantantis umbra tegebat auis.
<prop. 4.9.31> huc ruit in siccam congesta puluere barbam,
<prop. 4.9.32> et iacit ante fores uerba minora deo:
<prop. 4.9.33> uos precor, o luci sacro quae luditis antro,
<prop. 4.9.34> pandite defessis hospita fana uiris.
<prop. 4.9.35> fontis egens erro circaque sonantia lymphis;
<prop. 4.9.36> et caua succepto flumine palma sat est.
<prop. 4.9.37> audistisne aliquem, tergo qui sustulit orbem?
<prop. 4.9.38> ille ego sum: Alciden terra recepta uocat.
<prop. 4.9.39> quis facta Herculeae non audit fortia clauae
<prop. 4.9.40> et numquam ad uastas irrita tela feras,
<prop. 4.9.41> atque uni Stygias homini luxisse tenebras?
<prop. 4.9.43> quodsi Iunoni sacrum faceretis amarae,
<prop. 4.9.44> non clausisset aquas ipsa nouerca suas.
<prop. 4.9.45> sin aliquem uultusque meus saetaeque leonis
<prop. 4.9.46> terrent et Libyco sole perusta coma,
<prop. 4.9.47> idem ego Sidonia feci seruilia palla
<prop. 4.9.48> officia et Lydo pensa diurna colo,
<prop. 4.9.49> mollis et hirsutum cepit mihi fascia pectus,
<prop. 4.9.50> et manibus duris apta puella fui.”
<prop. 4.9.51> talibus Alcides; at talibus alma sacerdos
<prop. 4.9.52> puniceo canas stamine uincta comas:
<prop. 4.9.53> parce oculis, hospes, lucoque abscede uerendo;
<prop. 4.9.54> cede agedum et tuta limina linque fuga.
<prop. 4.9.55> interdicta uiris metuenda lege piatur
<prop. 4.9.56> quae se summota uindicat ara casa.
<prop. 4.9.57> magno Tiresias aspexit Pallada uates,
<prop. 4.9.58> fortia dum posita Gorgone membra lauat.
<prop. 4.9.59> di tibi dent alios fontis: haec lympha puellis
<prop. 4.9.60> auia secreti limitis unda fluit.”
<prop. 4.9.61> sic anus: ille umeris postis concussit opacos,
<prop. 4.9.62> nec tulit iratam ianua clausa sitim.
<prop. 4.9.63> at postquam exhausto iam flumine uicerat aestum,
<prop. 4.9.64> ponit uix siccis tristia iura labris:
<prop. 4.9.65> angulus hic mundi nunc me mea fata trahentem
<prop. 4.9.66> accipit: haec fesso uix mihi terra patet.
<prop. 4.9.67> Maxima quae gregibus deuota est Ara repertis,
<prop. 4.9.68> ara per has” inquit maxima facta manus,
<prop. 4.9.69> haec nullis umquam pateat ueneranda puellis,
<prop. 4.9.70> Herculis aeternum nec sit inulta sitis.”
<prop. 4.9.71> hunc, quoniam manibus purgatum sanxerat orbem,
<prop. 4.9.72> sic Sanctum Tatiae composuere Cures.
<prop. 4.9.73> Sancte pater salue, cui iam fauet aspera Iuno:
<prop. 4.10.1> nunc Iouis incipiam causas aperire Feretri
<prop. 4.10.2> armaque de ducibus trina recepta tribus.
<prop. 4.10.3> magnum iter ascendo, sed dat mihi gloria uires:
<prop. 4.10.4> non iuuat e facili lecta corona iugo.
<prop. 4.10.5> imbuis exemplum primae tu, Romule, palmae
<prop. 4.10.6> huius, et exuuio plenus ab hoste redis,
<prop. 4.10.7> tempore quo portas Caeninum Acrona petentem
<prop. 4.10.8> uictor in euersum cuspide fundis equum.
<prop. 4.10.9> Acron Herculeus Caenina ductor ab arce,
<prop. 4.10.10> Roma, tuis quondam finibus horror erat.
<prop. 4.10.11> hic spolia ex umeris ausus sperare Quirini
<prop. 4.10.12> ipse dedit, sed non sanguine sicca suo.
<prop. 4.10.13> hunc uidet ante cauas librantem spicula turris
<prop. 4.10.14> Romulus et uotis occupat ante ratis:
<prop. 4.10.15> Iuppiter, haec hodie tibi uictima corruet Acron.”
<prop. 4.10.16> uouerat, et spolium corruit ille Ioui.
<prop. 4.10.17> urbis uirtutisque parens sic uincere sueuit,
<prop. 4.10.18> qui tulit a parco frigida castra lare.
<prop. 4.10.19> idem eques et frenis, idem fuit aptus aratris,
<prop. 4.10.20> et galea hirsuta compta lupina iuba.
<prop. 4.10.21> picta neque inducto fulgebat parma pyropo:
<prop. 4.10.22> praebebant caesi baltea lenta boues.
<prop. 4.10.23> necdum ultra Tiberim belli sonus, ultima praeda
<prop. 4.10.24> Nomentum et captae iugera terna Corae.
<prop. 4.10.25> Cossus at insequitur Veientis caede Tolumni,
<prop. 4.10.26> uincere cum Veios posse laboris erat;
<prop. 4.10.27> heu Veii ueteres! et uos tum regna fuistis,
<prop. 4.10.28> et uestro posita est aurea sella foro:
<prop. 4.10.29> nunc intra muros pastoris bucina lenti
<prop. 4.10.30> cantat, et in uestris ossibus arua metunt.
<prop. 4.10.31> forte super portae dux Veiens astitit arcem
<prop. 4.10.32> colloquiumque sua fretus ab urbe dedit:
<prop. 4.10.33> dumque aries murum cornu pulsabat aeno,
<prop. 4.10.34> uinea qua ductum longa tegebat opus,
<prop. 4.10.35> Cossus ait forti melius concurrere campo.”
<prop. 4.10.36> nec mora fit, plano sistit uterque gradum.
<prop. 4.10.37> di Latias iuuere manus, desecta Tolumni
<prop. 4.10.38> ceruix Romanos sanguine lauit equos.
<prop. 4.10.39> Claudius a Rheno traiectos arcuit hostis,
<prop. 4.10.40> Belgica cum uasti parma relata ducis
<prop. 4.10.41> Virdomari. genus hic Rheno iactabat ab ipso,
<prop. 4.10.42> mobilis e rectis fundere gaesa rotis.
<prop. 4.10.43> illi ut uirgatis iaculans it ab agmine bracis
<prop. 4.10.44> torquis ab incisa decidit unca gula.
<prop. 4.10.45> nunc spolia in templo tria condita: causa Feretri,
<prop. 4.10.46> omine quod certo dux ferit ense ducem;
<prop. 4.10.47> seu quia uicta suis umeris haec arma ferebant,
<prop. 4.11.1> desine, Paulle, meum lacrimis urgere sepulcrum:
<prop. 4.11.2> panditur ad nullas ianua nigra preces;
<prop. 4.11.3> cum semel infernas intrarunt funera leges,
<prop. 4.11.4> non exorato stant adamante uiae.
<prop. 4.11.5> te licet orantem fuscae deus audiat aulae:
<prop. 4.11.6> nempe tuas lacrimas litora surda bibent.
<prop. 4.11.7> uota mouent superos: ubi portitor aera recepit,
<prop. 4.11.8> obserat herbosos lurida porta rogos.
<prop. 4.11.9> sic maestae cecinere tubae, cum subdita nostrum
<prop. 4.11.10> detraheret lecto fax inimica caput.
<prop. 4.11.11> quid mihi coniugium Paulli, quid currus auorum
<prop. 4.11.12> profuit aut famae pignora tanta meae?
<prop. 4.11.13> non minus immitis habuit Cornelia Parcas:
<prop. 4.11.14> et sum, quod digitis quinque legatur, onus.
<prop. 4.11.15> damnatae noctes et uos, uada lenta, paludes,
<prop. 4.11.16> et quaecumque meos implicat unda pedes,
<prop. 4.11.17> immatura licet, tamen huc non noxia ueni:
<prop. 4.11.18> det Pater hic umbrae mollia iura meae.
<prop. 4.11.19> aut si quis posita iudex sedet Aeacus urna,
<prop. 4.11.20> in mea sortita uindicet ossa pila:
<prop. 4.11.21> assideant fratres, iuxta et Minoida sellam
<prop. 4.11.22> Eumenidum intento turba seuera foro:
<prop. 4.11.23> Sisyphe, mole uaces; taceant Ixionis orbes,
<prop. 4.11.24> fallax Tantaleus corripiare liquor;
<prop. 4.11.25> Cerberus et nullas hodie petat improbus umbras;
<prop. 4.11.26> et iaceat tacita laxa catena sera.
<prop. 4.11.27> ipsa loquor pro me: si fallo, poena sororum
<prop. 4.11.28> infelix umeros urgeat urna meos.
<prop. 4.11.29> si cui fama fuit per auita tropaea decori,
<prop. 4.11.30> Afra Numantinos regna loquuntur auos:
<prop. 4.11.31> altera maternos exaequat turba Libones,
<prop. 4.11.32> et domus est titulis utraque fulta suis.
<prop. 4.11.33> mox, ubi iam facibus cessit praetexta maritis,
<prop. 4.11.34> uinxit et acceptas altera uitta comas,
<prop. 4.11.35> iungor, Paulle, tuo sic discessura cubili:
<prop. 4.11.36> in lapide hoc uni nupta fuisse legar.
<prop. 4.11.37> testor maiorum cineres tibi, Roma, colendos,
<prop. 4.11.38> sub quorum titulis, Africa, tunsa iaces,
<prop. 4.11.39> et Persen proauo stimulantem pectus Achille,
<prop. 4.11.40> quique tuas proauo fregit Achille domos,
<prop. 4.11.41> me neque censurae legem mollisse nec ulla
<prop. 4.11.42> labe mea uestros erubuisse focos.
<prop. 4.11.43> non fuit exuuiis tantis Cornelia damnum:
<prop. 4.11.44> quin et erat magnae pars imitanda domus.
<prop. 4.11.45> nec mea mutata est aetas, sine crimine tota est:
<prop. 4.11.46> uiximus insignes inter utramque facem.
<prop. 4.11.47> mi natura dedit leges a sanguine ductas,
<prop. 4.11.48> nec possis melior iudicis esse metu.
<prop. 4.11.49> quaelibet austeras de me ferat urna tabellas:
<prop. 4.11.50> turpior assessu non erit ulla meo,
<prop. 4.11.51> uel tu, quae tardam mouisti fune Cybeben,
<prop. 4.11.52> Claudia, turritae rara ministra deae,
<prop. 4.11.53> uel cuius rasos cum Vesta reposceret ignis,
<prop. 4.11.54> exhibuit uiuos carbasus alba focos.
<prop. 4.11.55> nec te, dulce caput, mater Scribonia, laesi:
<prop. 4.11.56> in me mutatum quid nisi fata uelis?
<prop. 4.11.57> maternis laudor lacrimis urbisque querelis,
<prop. 4.11.58> defensa et gemitu Caesaris ossa mea.
<prop. 4.11.59> ille sua nata dignam uixisse sororem
<prop. 4.11.60> increpat, et lacrimas uidimus ire deo.
<prop. 4.11.61> et tamen emerui generosos uestis honores
<prop. 4.11.62> nec mea de sterili facta rapina domo.
<prop. 4.11.63> tu, Lepide, et tu, Paulle, meum post fata leuamen:
<prop. 4.11.64> condita sunt uestro lumina nostra sinu.
<prop. 4.11.65> uidimus et fratrem sellam geminasse curulem,
<prop. 4.11.66> consule quo, festo tempore, rapta soror.
<prop. 4.11.67> filia, tu specimen censurae nata paternae,
<prop. 4.11.68> fac teneas unum nos imitata uirum.
<prop. 4.11.69> et serie fulcite genus: mihi cumba uolenti
<prop. 4.11.70> soluitur aucturis tot mea facta meis.
<prop. 4.11.71> haec est feminei merces extrema triumphi,
<prop. 4.11.72> laudat ubi emeritum libera fama rogum.
<prop. 4.11.73> nunc tibi commendo communia pignora natos:
<prop. 4.11.74> haec cura et cineri spirat inusta meo.
<prop. 4.11.75> fungere maternis uicibus, pater: illa meorum
<prop. 4.11.76> omnis erit collo turba ferenda tuo.
<prop. 4.11.77> oscula cum dederis tua flentibus, adice matris:
<prop. 4.11.78> tota domus coepit nunc onus esse tuum.
<prop. 4.11.79> et si quid doliturus eris, sine testibus illis!
<prop. 4.11.80> cum uenient, siccis oscula falle genis!
<prop. 4.11.81> sat tibi sint noctes, quas de me, Paulle, fatiges,
<prop. 4.11.82> somniaque in faciem credita saepe meam:
<prop. 4.11.83> atque ubi secreto nostra ad simulacra loqueris,
<prop. 4.11.84> ut responsurae singula uerba iace.
<prop. 4.11.85> seu tamen aduersum mutarit ianua lectum,
<prop. 4.11.86> sederit et nostro cauta nouerca toro,
<prop. 4.11.87> coniugium, pueri, laudate et ferte paternum:
<prop. 4.11.88> capta dabit uestris moribus illa manus;
<prop. 4.11.89> nec matrem laudate nimis: collata priori
<prop. 4.11.90> uertet in offensas libera uerba suas.
<prop. 4.11.91> seu memor ille mea contentus manserit umbra
<prop. 4.11.92> et tanti cineres duxerit esse meos,
<prop. 4.11.93> discite uenturam iam nunc sentire senectam,
<prop. 4.11.94> caelibis ad curas nec uacet ulla uia.
<prop. 4.11.95> quod mihi detractum est, uestros accedat ad annos:
<prop. 4.11.96> prole mea Paullum sic iuuet esse senem.
<prop. 4.11.97> et bene habet: numquam mater lugubria sumpsi;
<prop. 4.11.98> uenit in exsequias tota caterua meas.
<prop. 4.11.99> causa perorata est. flentes me surgite, testes,
<prop. 4.11.100> dum pretium uitae grata rependit humus.
<prop. 4.11.101> moribus et caelum patuit: sim digna merendo,
