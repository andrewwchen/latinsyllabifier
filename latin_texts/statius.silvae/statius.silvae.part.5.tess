<stat. silv. 5.1.1>	Si manus aut similes docilis mihi fingere ceras
<stat. silv. 5.1.2>	aut ebur impressis aurumve animare figuris,
<stat. silv. 5.1.3>	hinc. Priscilla, tuo solacia grata marito
<stat. silv. 5.1.4>	conciperem. namque egregia pietate meretur,
<stat. silv. 5.1.5>	ut vel Apelleo vultus signata colore,
<stat. silv. 5.1.6>	Phidiaca vel nata manu reddare dolenti.
<stat. silv. 5.1.7>	sic auferre rogis umbram conatur et ingens
<stat. silv. 5.1.8>	certamen cum Morte gerit curasque fatigat
<stat. silv. 5.1.9>	artificum inque omni te quaerit amare metallo.
<stat. silv. 5.1.10>	sed mortalis honos, agilis quem dextra laborat.
<stat. silv. 5.1.11>	nos tibi. laudati iuvenis rarissima coniunx,
<stat. silv. 5.1.12>	longa nec obscurum finem latura perenni
<stat. silv. 5.1.13>	temptamus dare iusta lyra. modo dexter Apollo
<stat. silv. 5.1.14>	quique venit iuncto mihi semper Apolline Caesar
<stat. silv. 5.1.15>	annuat: haud alio melius condere sepulcro.
<stat. silv. 5.1.16>	Sera quidem tanto struitur medicina dolori,
<stat. silv. 5.1.17>	altera cum volucris Phoebi rota torqueat annum;
<stat. silv. 5.1.18>	sed cum plaga recens et adhuc in vulnere primo
<stat. silv. 5.1.19>	nigra domus, miseram quis tunc accessus ad aurem
<stat. silv. 5.1.20>	coniugis orbati? tunc flere et scindere vestes
<stat. silv. 5.1.21>	et famulos lassare greges et vincere planctus
<stat. silv. 5.1.22>	Fataque et iniustos rabidis pulsare querelis
<stat. silv. 5.1.23>	caelicolas solamen erat. licet ipse levandos
<stat. silv. 5.1.24>	ad gemitus silvis comitatus et amnibus Orpheus
<stat. silv. 5.1.25>	adforet atque omnis pariter matertera vatem,
<stat. silv. 5.1.26>	omnis Apollineus tegeret Bacchique sacerdos:
<stat. silv. 5.1.27>	nil cantus, nil fila deis pallentis A verni
<stat. silv. 5.1.28>	Eumenidumque audita comis mulcere valerent:
<stat. silv. 5.1.29>	tantus in attonito regnabat pectore luctus!
<stat. silv. 5.1.30>	nunc etiam ad planctus refugit iam plana cicatrix,
<stat. silv. 5.1.31>	dum canimus, gravibusque oculis uxorius instat
<stat. silv. 5.1.32>	imber, habentne pios etiamnum haec lumina fletus?
<stat. silv. 5.1.33>	mira fides! citius genetrix Sipyleia fertur
<stat. silv. 5.1.34>	exhausisse genas, citius Tithonida maesti
<stat. silv. 5.1.35>	deficient rores aut exsatiata fatiscet
<stat. silv. 5.1.36>	mater Achilleis hiemes adfrangere bustis.
<stat. silv. 5.1.37>	macte animi! notat ista deus, qui flectit habenas
<stat. silv. 5.1.38>	orbis et humanos propior Iove digerit actus,
<stat. silv. 5.1.39>	maerentemque videt: lectique arcana ministri!
<stat. silv. 5.1.40>	hinc etiam documenta capit, quod diligis umbram
<stat. silv. 5.1.41>	et colis exsequias. hic est castissimus ardor,
<stat. silv. 5.1.42>	hic amor a domino meritus censore probari.
<stat. silv. 5.1.43>	Nec mirum, si vos collato pectore mixtos
<stat. silv. 5.1.44>	iunxit inabrupta Concordia longa catena,
<stat. silv. 5.1.45>	illa quidem nuptumque prior taedasque marito
<stat. silv. 5.1.46>	passa alio, sed te ceu virginitate iugatum
<stat. silv. 5.1.47>	visceribus totis animaque amplexa fovebat;
<stat. silv. 5.1.48>	qualiter aequaevo sociatam palmite vitem
<stat. silv. 5.1.49>	ulmus amat miscetque nemus ditemque precatur
<stat. silv. 5.1.50>	autumnum et caris gaudet redimita racemis.
<stat. silv. 5.1.51>	laudantur proavis seu pulchrae munere formae,
<stat. silv. 5.1.52>	quae morum caruere bonis, falsoque potentes
<stat. silv. 5.1.53>	laudis egent verae: tibi quamquam et origo niteret
<stat. silv. 5.1.54>	et felix species multumque optanda maritis,
<stat. silv. 5.1.55>	ex te maior honos, unum novisse cubile,
<stat. silv. 5.1.56>	unum secretis agitare sub ossibus ignem,
<stat. silv. 5.1.57>	illum nec Phrygius vitiasset raptor amorem
<stat. silv. 5.1.58>	Dulichiive proci nec qui fraternus adulter
<stat. silv. 5.1.59>	casta Mycenaeo conubia polluit auro.
<stat. silv. 5.1.60>	si Babylonos opes, Lydae si pondera gazae
<stat. silv. 5.1.61>	Indorumque dares Serumque Arabumque potentes
<stat. silv. 5.1.62>	divitias, mallet eum paupertate pudiea
<stat. silv. 5.1.63>	intemerata mori vitamque rependere famae,
<stat. silv. 5.1.64>	nee frons triste rigens nimiusque in moribus horror,
<stat. silv. 5.1.65>	sed simplex hilarisque fides et mixta pudori
<stat. silv. 5.1.66>	gratia, quod si anceps metus ad maiora vocasset,
<stat. silv. 5.1.67>	illa vel armiferas pro coniuge laeta catervas
<stat. silv. 5.1.68>	fulmineosque ignes mediique pericula ponti
<stat. silv. 5.1.69>	exciperet, melius, quod non adversa probarunt,
<stat. silv. 5.1.70>	quae tibi cura tori. quantus pro coniuge pallor!
<stat. silv. 5.1.71>	sed meliore via dextros tua vota marito
<stat. silv. 5.1.72>	promeruere deos. dum nocte dieque fatigas
<stat. silv. 5.1.73>	numina, dum cunctis supplex advolveris aris
<stat. silv. 5.1.74>	et mitem genium domini praesentis adoras.
<stat. silv. 5.1.75>	audita es. venitque gradu Fortuna benigne
<stat. silv. 5.1.76>	vidit quippe pii iuvenis navamque quietem
<stat. silv. 5.1.77>	intactamque fidem succinctaque pectora curis
<stat. silv. 5.1.78>	et vigiles sensus et digna evolvere tantas
<stat. silv. 5.1.79>	sobria corda vices, vidit, qui cuncta suorum
<stat. silv. 5.1.80>	novit et inspectis ambit latus omne ministris.
<stat. silv. 5.1.81>	nec mirum: videt ille ortus obitusque, quid auster,
<stat. silv. 5.1.82>	quid boreas hibernus agat, ferrique togaeque
<stat. silv. 5.1.83>	consilia atque ipsam mentem probat, ille subactis
<stat. silv. 5.1.84>	molem immensam umeris et vix tractabile pondus
<stat. silv. 5.1.85>	imposuit—nec enim numerosior altera sacra
<stat. silv. 5.1.86>	cura domo—. magnum late dimittere in orbem
<stat. silv. 5.1.87>	Romulei mandata ducis viresque modosque
<stat. silv. 5.1.88>	imperii tractare manu; quae laurus ab arcto,
<stat. silv. 5.1.89>	quid vagus Euphrates,quid ripa binominis Histri,
<stat. silv. 5.1.90>	quid Rheni vexilla ferant, quantum ultimus orbis
<stat. silv. 5.1.91>	cesserit et refugo circumsona gurgite Thyle—
<stat. silv. 5.1.92>	omnia nam laetas pila attollentia frondes,
<stat. silv. 5.1.93>	nullaque famosa signatur lancea penna—
<stat. silv. 5.1.94>	praeterea, fidos dominus si dividat enses,
<stat. silv. 5.1.95>	pandere quis centum valeat frenare, maniplos
<stat. silv. 5.1.96>	inter missus eques, quis praecepisse cohorti,
<stat. silv. 5.1.97>	quem deceat clari praestantior ordo tribuni,
<stat. silv. 5.1.98>	quisnam frenigerae signum dare dignior alae;
<stat. silv. 5.1.99>	mille etiam praenosse vices, an merserit agros
<stat. silv. 5.1.100>	Nilus, an imbrifero Libye sudaverit austro;
<stat. silv. 5.1.101>	cunctaque si numerem, non plura interprete virga
<stat. silv. 5.1.102>	nuntiat ex celsis ales Tegeaticus astris
<stat. silv. 5.1.103>	quaeque cadit liquidas Iunonia virgo per auras
<stat. silv. 5.1.104>	et picturato pluviam ligat aera gyro
<stat. silv. 5.1.105>	quaeque tuas laurus volucri, Germanice, cursu
<stat. silv. 5.1.106>	Fama vehit praegressa diem tardumque sub astris
<stat. silv. 5.1.107>	Arcada et in medio linquit Thaumantida caelo.
<stat. silv. 5.1.108>	Qualem te superi, Priscilla, hominesque benigno
<stat. silv. 5.1.109>	aspexere die, cum primum ingentibus actis
<stat. silv. 5.1.110>	admotus coniunx! vicisti gaudia paene
<stat. silv. 5.1.111>	ipsius, effuso dum pectore prona sacratos
<stat. silv. 5.1.112>	ante pedes avide domini tam magna merentis
<stat. silv. 5.1.113>	volvens. Aonio non sic in vertice gaudet,
<stat. silv. 5.1.114>	quam pater arcani praefecit hiatibus antri
<stat. silv. 5.1.115>	Delius, aut primi cui ius venerabile thyrsi
<stat. silv. 5.1.116>	Bacchus et attonitae tribuit vexilla catervae.
<stat. silv. 5.1.117>	nec tamen hinc mutata quies probitasve secundis
<stat. silv. 5.1.118>	intumuit: tenor idem animo moresque modesti
<stat. silv. 5.1.119>	fortuna crescente manent, fovet anxia curas
<stat. silv. 5.1.120>	coniugis hortaturque simul flectitque labores.
<stat. silv. 5.1.121>	ipsa dapes modicas et sobria pocula tradit,
<stat. silv. 5.1.122>	exemplumque ad erile monet; velut Apula coniunx
<stat. silv. 5.1.123>	agricolae parci vel sole infecta Sabina,
<stat. silv. 5.1.124>	quae videt emeriti iam prospectantibus astris
<stat. silv. 5.1.125>	tempus adesse viri, propere mensasque torosque
<stat. silv. 5.1.126>	instruit exspectatque sonum redeuntis aratri.
<stat. silv. 5.1.127>	parva loquor, tecum gelidas comes illa per arctos
<stat. silv. 5.1.128>	Sarmaticasque hiemes Histrumque et pallida Rheni
<stat. silv. 5.1.129>	frigora, tecum omnes animo durata per aestus
<stat. silv. 5.1.130>	et, si castra darent, vellet gestare pharetras,
<stat. silv. 5.1.131>	vellet Amazonia latus intercludere pelta;
<stat. silv. 5.1.132>	dum te pulverea bellorum nube videret
<stat. silv. 5.1.133>	Caesarei prope fulmen equi divinaque tela
<stat. silv. 5.1.134>	vibrantem et magnae sparsum sudoribus hastae.
<stat. silv. 5.1.135>	Hactenus alma chelys. tempus nunc ponere frondes,
<stat. silv. 5.1.136>	Phoebe, tuas maestaque comam damnare cupresso.
<stat. silv. 5.1.137>	quisnam impacata consanguinitate ligavit
<stat. silv. 5.1.138>	Fortunam Invidiamque deus? quis iussit iniquas
<stat. silv. 5.1.139>	aeternum bellare deas? nullamne notabit
<stat. silv. 5.1.140>	illa domum, torvo quam non haec lumine Agat
<stat. silv. 5.1.141>	protinus et saeva proturbet gaudia dextra?
<stat. silv. 5.1.142>	florebant hilares inconcussique penates:
<stat. silv. 5.1.143>	nil maestum, quid enim, quamvis infida levisque,
<stat. silv. 5.1.144>	Caesare tam dextro posset Fortuna timeri?
<stat. silv. 5.1.145>	invenere viam liventia Fata, piumque
<stat. silv. 5.1.146>	intravit vis saeva larem, sic plena maligno
<stat. silv. 5.1.147>	adflantur vineta noto. sic alta senescit
<stat. silv. 5.1.148>	imbre seges nimio, rapidae sic obvia puppi
<stat. silv. 5.1.149>	invidet et velis adnubilat aura secundis,
<stat. silv. 5.1.150>	carpitur eximium Fato Priscilla decorem;
<stat. silv. 5.1.151>	qualiter alta comam silvarum gloria pinus
<stat. silv. 5.1.152>	seu Iovis igne malo seu iam radice soluta
<stat. silv. 5.1.153>	deficit et nulli spoliata remurmurat aurae,
<stat. silv. 5.1.154>	quid probitas aut casta fides, quid numina prosunt
<stat. silv. 5.1.155>	culta deum? furvae miseram circum undique leti
<stat. silv. 5.1.156>	vallavere plagae, tenduntur dura sororum
<stat. silv. 5.1.157>	licia et exacti superest pars ultima fili.
<stat. silv. 5.1.158>	nil famuli coetus, nil ars operosa medentum
<stat. silv. 5.1.159>	auxiliata malis: comites tamen undique ficto
<stat. silv. 5.1.160>	spem simulant vultu, flentem notat illa maritum,
<stat. silv. 5.1.161>	ille modo infernae nequiquam flumina Lethes
<stat. silv. 5.1.162>	incorrupta rogat, nunc anxius omnibus aris
<stat. silv. 5.1.163>	inlacrimat signatque fores et pectore terget
<stat. silv. 5.1.164>	limina; nunc magni vocat exorabile numen
<stat. silv. 5.1.165>	Caesaris, heu durus fati tenor! estne quod illi
<stat. silv. 5.1.166>	non liceat? quantae poterant mortalibus annis
<stat. silv. 5.1.167>	accessisse morae, si tu, pater, omne teneres
<stat. silv. 5.1.168>	arbitrium? caeco gemeret Mors elusa barathro
<stat. silv. 5.1.169>	longius et vacuae posuissent stamina Parcae.
<stat. silv. 5.1.170>	Iamque cadunt vultus oculisque novissimus error
<stat. silv. 5.1.171>	obtunsaeque aures, nisi cum vox sola mariti
<stat. silv. 5.1.172>	noscitur; illum unum media de morte reversa
<stat. silv. 5.1.173>	mens videt, illum aegris circumdat fortiter ulnis
<stat. silv. 5.1.174>	immotas obversa genas, nec sole supremo
<stat. silv. 5.1.175>	lumina, sed dulci mavult satiare marito.
<stat. silv. 5.1.176>	tum sic unanimum moriens solatur amantem:
<stat. silv. 5.1.177>	"pars animae victura meae, cui linquere possim
<stat. silv. 5.1.178>	o utinam, quos dura mihi rapit Atropos, annos:
<stat. silv. 5.1.179>	parce, precor, lacrimis, saevo ne concute planctu
<stat. silv. 5.1.180>	pectora, nec crucia fugientem coniugis umbram.
<stat. silv. 5.1.181>	linquo equidem thalamos, salvo tamen ordine mortis,
<stat. silv. 5.1.182>	quod prior: exegi longa potiora senecta
<stat. silv. 5.1.183>	tempora; vidi omni pridem te flore nitentem,
<stat. silv. 5.1.184>	vidi altae propius propiusque accedere dextrae,
<stat. silv. 5.1.185>	non in te fatis, non iam caelestibus ullis
<stat. silv. 5.1.186>	arbitrium: mecum ista fero. tu limite coepto
<stat. silv. 5.1.187>	tende libens sacrumque latus geniumque potentem
<stat. silv. 5.1.188>	inrequietus ama, nunc, quod cupis ipse iuberi,
<stat. silv. 5.1.189>	da Capitolinis aeternum sedibus aurum,
<stat. silv. 5.1.190>	quo niteat sacri centeno pondere vultus
<stat. silv. 5.1.191>	Caesaris et propriae signet cultricis amorem
<stat. silv. 5.1.192>	sic ego nec Furias nec deteriora videbo
<stat. silv. 5.1.193>	Tartara et Elysias felix admittar in oras."
<stat. silv. 5.1.194>	haec dicit labens sociosque amplectitur artus
<stat. silv. 5.1.195>	haerentemque animam non tristis in ora mariti
<stat. silv. 5.1.196>	transtulit et cara pressit sua lumina dextra.
<stat. silv. 5.1.197>	At iuvenis magno flammatus pectora luctu
<stat. silv. 5.1.198>	nunc implet saevo viduos clamore penates,
<stat. silv. 5.1.199>	nunc ferrum laxare cupit, nunc ardua tendit
<stat. silv. 5.1.200>	in loca—vix retinent comites—. nunc ore ligato
<stat. silv. 5.1.201>	incubat amissae mersumque in corde dolorem
<stat. silv. 5.1.202>	saevus agit, qualis conspecta coniuge segnis
<stat. silv. 5.1.203>	Odrysius vates positis ad Strymona plectris
<stat. silv. 5.1.204>	obstupuit tristemque rogum sine carmine flevit,
<stat. silv. 5.1.205>	ille etiam erecte rupisset tempora vitae.
<stat. silv. 5.1.206>	ne tu Tartareum chaos incomitata subires,
<stat. silv. 5.1.207>	sed prohibet mens fida ducis mirandaque sacris
<stat. silv. 5.1.208>	imperiis et maior amor.
<stat. silv. 5.1.209>	exsequias et dona malae feralia pompae
<stat. silv. 5.1.210>	perlegat? omne illic stipatum examine longo
<stat. silv. 5.1.211>	ver Arabum Cilicumque fluit floresque Sabaei
<stat. silv. 5.1.212>	Indorumque arsura seges praereptaque templis
<stat. silv. 5.1.213>	tura Palaestinis, simul Hebraeique liquores
<stat. silv. 5.1.214>	Coryciaeque comae Cinyreaque germina: et altis
<stat. silv. 5.1.215>	ipsa toris Serum Tyrioque umbrata recumbit
<stat. silv. 5.1.216>	tegmine, sed toto spectatur in agmine coniunx
<stat. silv. 5.1.217>	solus;. in hunc magnae flectuntur lumina Romae
<stat. silv. 5.1.218>	ceu iuvenes natos suprema ad busta ferentem:
<stat. silv. 5.1.219>	is dolor in vultu, tantum crinesque genaeque
<stat. silv. 5.1.220>	noctis habent, illam tranquillo fine solutam
<stat. silv. 5.1.221>	felicemque vocant, lacrimas fudere marito.
<stat. silv. 5.1.222>	Est locus, ante urbem qua primum nascitur ingens
<stat. silv. 5.1.223>	Appia quaque Italo gemitus Almone Cybebe
<stat. silv. 5.1.224>	ponit et Idaeos iam non reminiscitur amnes,
<stat. silv. 5.1.225>	hic te Sidonio velatam molliter ostro
<stat. silv. 5.1.226>	eximius coniunx—nec enim fumantia busta
<stat. silv. 5.1.227>	clamoremque rogi potuit perferre—beato
<stat. silv. 5.1.228>	composuit. Priscilla, toro. nil longior aetas
<stat. silv. 5.1.229>	carpere, nil aevi poterunt vitiare labores
<stat. silv. 5.1.230>	siccatam membris: tantas venerabile marmor
<stat. silv. 5.1.231>	spirat opes. mox in varias mutata novaris
<stat. silv. 5.1.232>	effigies: hoc aere Ceres, hoc lucida Gnosis,
<stat. silv. 5.1.233>	illo Maia tholo, Venus hoc non improba saxo.
<stat. silv. 5.1.234>	accipiunt vultus haud indignata decoros
<stat. silv. 5.1.235>	numina: circumstant famuli consuetaque turba
<stat. silv. 5.1.236>	obsequiis, tunc rite tori mensaeque parantur
<stat. silv. 5.1.237>	assiduae. domus ista, domus! quis triste sepulcrum
<stat. silv. 5.1.238>	dixerit? hae merito visa pietate mariti
<stat. silv. 5.1.239>	protinus exclames: "est hic, agnoseo, minister
<stat. silv. 5.1.240>	illius, aeternae modo qui sacraria genti
<stat. silv. 5.1.241>	condidit inque alio posuit sua sidera caelo."
<stat. silv. 5.1.242>	sic, ubi magna novum Phario de litore puppis
<stat. silv. 5.1.243>	solvit iter iamque innumeros utrimque rudentes
<stat. silv. 5.1.244>	lataque veliferi porrexit brachia mali
<stat. silv. 5.1.245>	invasitque vias, it eodem angusta phaselos
<stat. silv. 5.1.246>	aequore et immensi partem sibi vindieat austri.
<stat. silv. 5.1.247>	Quid nunc immodicos, iuvenum lectissime, fletus
<stat. silv. 5.1.248>	corde foves longumque vetas exire dolorem?
<stat. silv. 5.1.249>	nempe times, ne Cerbereos Priscilla tremescat
<stat. silv. 5.1.250>	latratus? tacet ille piis! ne tardior adsit
<stat. silv. 5.1.251>	navita proturbetque vadis? vehit ille merentes
<stat. silv. 5.1.252>	protinus et manes placidus locat hospite cumba,
<stat. silv. 5.1.253>	praeterea, si quando pio laudata marito
<stat. silv. 5.1.254>	umbra venit, iubet ire faces Proserpina laetas
<stat. silv. 5.1.255>	egressasque sacris veteres heroidas antris
<stat. silv. 5.1.256>	lumine purpureo tristes laxare tenebras
<stat. silv. 5.1.257>	sertaque et Elysios animae praesternere flores,
<stat. silv. 5.1.258>	sic manes Priscilla subit; ibi supplice dextra
<stat. silv. 5.1.259>	pro te Fata rogat, reges tibi tristis Averni
<stat. silv. 5.1.260>	placat, ut expletis humani finibus aevi
<stat. silv. 5.1.261>	paeantem terras dominum iuvenemque relinquas
<stat. silv. 5.1.262>	ipse senex! certae iurant in vota sorores.

<stat. silv. 5.2.1>	Rura meus Tyrrhena petit saltusque Tagetis
<stat. silv. 5.2.2>	Crispinus; nec longa mora est aut avia tellus,
<stat. silv. 5.2.3>	sed mea secreto velluntur pectora morsu,
<stat. silv. 5.2.4>	udaque turgentes impellunt lumina guttas,
<stat. silv. 5.2.5>	ceu super Aegaeas hiemes abeuntis amici
<stat. silv. 5.2.6>	vela sequar spectemque ratem iam fessus ab altis
<stat. silv. 5.2.7>	rupibus atque oculos longo querar aere vinci.
<stat. silv. 5.2.8>	Quid ': si militiae iam te, puer inelite, primae
<stat. silv. 5.2.9>	clara rudimenta et castrorum dulce voearet
<stat. silv. 5.2.10>	auspicium, quanto manarent gaudia fletu
<stat. silv. 5.2.11>	quosve darem amplexus! etiamne optanda propinquis
<stat. silv. 5.2.12>	tristia: et octonos bis iam tibi circuit orbes
<stat. silv. 5.2.13>	vita. sed angustis animus robustior annis,
<stat. silv. 5.2.14>	succumbitque oneri et mentem sua non capit aetas,
<stat. silv. 5.2.15>	nec mirum: non te series inhonora parentum
<stat. silv. 5.2.16>	obscurum proavis et priscae lucis egentem
<stat. silv. 5.2.17>	plebeia de stirpe tulit: non sanguine cretus
<stat. silv. 5.2.18>	turmali trabeaque recens et paupere clavo
<stat. silv. 5.2.19>	augustam sedem et Latii penetrale senatus
<stat. silv. 5.2.20>	advena pulsasti, sed praecedente tuorum
<stat. silv. 5.2.21>	agmine. Romulei qualis per iugera circi,
<stat. silv. 5.2.22>	cum pulcher visu, titulis generosus avitis
<stat. silv. 5.2.23>	exspectatur equus, cuius de stemmate longo
<stat. silv. 5.2.24>	felix demeritos habet admissura parentes,
<stat. silv. 5.2.25>	illum omnes acuunt plausus, illum ipse volantem
<stat. silv. 5.2.26>	pulvis et incurvae gaudent agnoscere metae:
<stat. silv. 5.2.27>	sic te, clare puer, genitum sibi curia sensit,
<stat. silv. 5.2.28>	primaque patricia clausit vestigia luna.
<stat. silv. 5.2.29>	mox Tyrios ex more sinus tunicamque potentem
<stat. silv. 5.2.30>	agnovere umeri, sed enim tibi magna parabat
<stat. silv. 5.2.31>	ad titulos exempla pater, quippe ille iuventam
<stat. silv. 5.2.32>	protinus ingrediens pharetratum invasit Araxen
<stat. silv. 5.2.33>	belliger indoeilemque fero servire Neroni
<stat. silv. 5.2.34>	Armeniam, rigidi summam Mavortis agebat
<stat. silv. 5.2.35>	Corbulo, sed comitem belli sociumque laborum
<stat. silv. 5.2.36>	ille quoque egregiis multum miratus in armis
<stat. silv. 5.2.37>	Bolanum; atque illi curarum asperrima suetus
<stat. silv. 5.2.38>	credere partirique metus, quod tempus amicum
<stat. silv. 5.2.39>	fraudibus, exserto quaenam bona tempora bello,
<stat. silv. 5.2.40>	quae suspecta fides aut quae fuga vera ferocis
<stat. silv. 5.2.41>	Armenii. Bolanus iter praenosse timendum,
<stat. silv. 5.2.42>	Bolanus tutis iuga quaerere commoda castris,
<stat. silv. 5.2.43>	metiri Bolanus agros, aperire malignas
<stat. silv. 5.2.44>	torrentum nemorumque moras tantamque verendi
<stat. silv. 5.2.45>	mentem implere ducis iussisque ingentibus unus
<stat. silv. 5.2.46>	sufficere, ipsa virum norat iam barbara tellus,
<stat. silv. 5.2.47>	ille secundus apex bellorum et proxima cassis,
<stat. silv. 5.2.48>	sic Phryges attoniti, quamquam Nemeaea viderent
<stat. silv. 5.2.49>	arma Cleonaeusque acies impelleret arcus,
<stat. silv. 5.2.50>	pugnante Alcide tamen et Telamona timebant.
<stat. silv. 5.2.51>	disce, puer,—nec enim externo monitore petendus
<stat. silv. 5.2.52>	virtutis tibi pulcher amor: cognata ministret
<stat. silv. 5.2.53>	laus animos, aliis Decii reducesque Camilli
<stat. silv. 5.2.54>	monstrentur—tu disce patrem, quantusque negantem
<stat. silv. 5.2.55>	fluctibus occiduis fesso usque Hyperione Thylen
<stat. silv. 5.2.56>	intrant mandata gerens quantusque potentis
<stat. silv. 5.2.57>	mille urbes Asiae sortito rexerit anno,
<stat. silv. 5.2.58>	imperium mulcente toga. bibe talia pronis
<stat. silv. 5.2.59>	auribus, haec certent tibi conciliare propinqui,
<stat. silv. 5.2.60>	haec iterent comites praecepta senesque paterni.
<stat. silv. 5.2.61>	Iamque alio moliris iter nec deside passu
<stat. silv. 5.2.62>	ire paras; nondum validae tibi signa iuventae
<stat. silv. 5.2.63>	inrepsere genis, et adhuc tenor integer aevi.
<stat. silv. 5.2.64>	nec genitor iuxta; fatis namque haustus iniquis
<stat. silv. 5.2.65>	occidit et geminam prolem sine praeside linquens.
<stat. silv. 5.2.66>	nec saltem teneris ostrum puerile lacertis
<stat. silv. 5.2.67>	exuit albentique umeros induxit amictu,
<stat. silv. 5.2.68>	quem non corrupit pubes effrena novaeque
<stat. silv. 5.2.69>	libertas properata togae! ceu nescia falcis
<stat. silv. 5.2.70>	silva comas tollit fructumque exspirat in umbras.
<stat. silv. 5.2.71>	at tibi Pieriae tenero sub pectore curae
<stat. silv. 5.2.72>	et pudor et docti legem sibi dicere mores;
<stat. silv. 5.2.73>	tunc hilaris probitas et frons tranquilla nitorque
<stat. silv. 5.2.74>	luxuriae confine tenens pietasque per omnes
<stat. silv. 5.2.75>	dispensata modos; aequaevo cedere fratri
<stat. silv. 5.2.76>	mirarique patrem miseraeque ignoscere matri,
<stat. silv. 5.2.77>	admonuit fortuna domus, tibine illa nefanda
<stat. silv. 5.2.78>	pocula letalesque manu componere sucos
<stat. silv. 5.2.79>	evaluit, qui voce potes praevertere morsus
<stat. silv. 5.2.80>	serpentum atque omnes vultu placare novercas?
<stat. silv. 5.2.81>	infestare libet manes meritoque precatu
<stat. silv. 5.2.82>	pacem auferre rogis; sed te. puer optime, cerno
<stat. silv. 5.2.83>	flectentem visus et talia dicta parantem:
<stat. silv. 5.2.84>	"parce, precor, cineri: fatum illud et ira nocentum
<stat. silv. 5.2.85>	Parcarum crimenque dei, mortalia quisquis
<stat. silv. 5.2.86>	pectora sero videt nec primo in limine sistit
<stat. silv. 5.2.87>	conatus scelerum atque animos infanda parantes.
<stat. silv. 5.2.88>	excidat illa dies aevo nec postera credant
<stat. silv. 5.2.89>	saecula! nos certe taceamus et obruta multa
<stat. silv. 5.2.90>	nocte tegi propriae patiamur crimina gentis.
<stat. silv. 5.2.91>	exegit poenas, hominum cui cura suorum,
<stat. silv. 5.2.92>	quo Pietas auctore redit terrasque revisit,
<stat. silv. 5.2.93>	quem timet omne nefas, satis haec lacrimandaque nobis
<stat. silv. 5.2.94>	ultio, quin saevas utinam exorare liceret
<stat. silv. 5.2.95>	Eumenidas timidaeque avertere Cerberon umbrae
<stat. silv. 5.2.96>	immemoremque tuis citius dare manibus amnem."
<stat. silv. 5.2.97>	Macte animo, iuvenis! sed crescunt crimina matris,
<stat. silv. 5.2.98>	nec tantum pietas, sed protinus ardua virtus
<stat. silv. 5.2.99>	affectata tibi. nuper cum forte sodalis
<stat. silv. 5.2.100>	immeritae falso palleret crimine famae
<stat. silv. 5.2.101>	erigeretque forum succinctaque iudice multo
<stat. silv. 5.2.102>	surgeret et castum vibraret Iulia fulmen:
<stat. silv. 5.2.103>	tu. quamquam non ante forum legesque severas
<stat. silv. 5.2.104>	passus, sed tacita studiorum occultus in umbra,
<stat. silv. 5.2.105>	defensare metus adversaque tela subisti
<stat. silv. 5.2.106>	pellere, inermis adhuc et tiro. paventis amici,
<stat. silv. 5.2.107>	haud umquam tales aspexit Romulus annos
<stat. silv. 5.2.108>	Dardaniusque senex medii bellare togata
<stat. silv. 5.2.109>	strage fori. stupuere patres temptamina tanta
<stat. silv. 5.2.110>	conatusque tuos, nec te reus ipse timebat.
<stat. silv. 5.2.111>	par vigor et membris, promptaeque ad fortia vires
<stat. silv. 5.2.112>	sufficiunt animo atque ingentia iussa sequuntur
<stat. silv. 5.2.113>	ipse ego te nuper Tiberino in litore vidi,
<stat. silv. 5.2.114>	qua Tyrrhena vadis Laurentibus aestuat unda,
<stat. silv. 5.2.115>	tendentem cursus vexantemque ilia nuda
<stat. silv. 5.2.116>	calce ferocis equi, vultu dextraque minacem:
<stat. silv. 5.2.117>	—si qua fides dictis, stupui armatumque putavi—:
<stat. silv. 5.2.118>	Gaetulo sic pulcher equo Troianaque quassans
<stat. silv. 5.2.119>	tela novercales ibat venator in agros
<stat. silv. 5.2.120>	Ascanius miseramque patri flagrabat Elissam;
<stat. silv. 5.2.121>	Troilus haud aliter gyro leviore minantes
<stat. silv. 5.2.122>	eludebat equos aut quem de turribus altis
<stat. silv. 5.2.123>	Arcadas Ogygio versantem in pulvere metas
<stat. silv. 5.2.124>	spectabant Tyriae non torvo lumine matres.
<stat. silv. 5.2.125>	Ergo age iam magno—ducis indulgentia pulsat
<stat. silv. 5.2.126>	certaque dat votis hilaris vestigia frater—
<stat. silv. 5.2.127>	surge animo et fortes castrorum concipe curas,
<stat. silv. 5.2.128>	monstrabunt acies Mavors Actaeaque virgo,
<stat. silv. 5.2.129>	flectere Castor equos, umeris quatere arma Quirinus,
<stat. silv. 5.2.130>	qui tibi tam tenero permisit plaudere collo
<stat. silv. 5.2.131>	nubigenas clipeos intactaque caedibus arma.
<stat. silv. 5.2.132>	Quasnam igitur terras, quem Caesaris ibis in orbem?
<stat. silv. 5.2.133>	Arctoosne amnes et Rheni fracta natabis
<stat. silv. 5.2.134>	flumina an aestiferis Libyae sudabis in arvis?
<stat. silv. 5.2.135>	an iuga Pannoniae mutatoresque domorum
<stat. silv. 5.2.136>	Sauromatas quaties? an te septenus habebit
<stat. silv. 5.2.137>	Hister et umbroso circumflua coniuge Peuce?
<stat. silv. 5.2.138>	an Solymum cinerem palmetaque capta subibis
<stat. silv. 5.2.139>	non sibi felices silvas portentis Idymes?
<stat. silv. 5.2.140>	quod si te magno tellus frenata parenti
<stat. silv. 5.2.141>	accipiat, quantum ferus exsultabit Araxes!
<stat. silv. 5.2.142>	quanta Caledonios attollet gloria campos!
<stat. silv. 5.2.143>	cum tibi longaevus referet trucis incola terrae:
<stat. silv. 5.2.144>	"hic suetus dare iura parens, hoc caespite turmas
<stat. silv. 5.2.145>	adfari; late speculas castellaque longe
<stat. silv. 5.2.146>	—aspicis?—ille dedit cinxitque haec moenia fossa;
<stat. silv. 5.2.147>	belligeris haec dona deis, haec tela dicavit
<stat. silv. 5.2.148>	—cernis adhuc titulos—; hunc ipse vocantibus armis
<stat. silv. 5.2.149>	induit, hunc regi rapuit thoraca Britanno."
<stat. silv. 5.2.150>	qualiter in Teucros victricia bella paranti
<stat. silv. 5.2.151>	ignotum Pyrrho Phoenix narrabat Achillem.
<stat. silv. 5.2.152>	Felix, qui viridi fidens, Optate, iuventa
<stat. silv. 5.2.153>	durabis quaecumque vias vallumque subibis,
<stat. silv. 5.2.154>	forsan et ipse latus—sic numina principis adsint—
<stat. silv. 5.2.155>	cinctus et unanimi comes indefessus amici,
<stat. silv. 5.2.156>	quo Pylades ex more pius, quo Dardana gessit
<stat. silv. 5.2.157>	bella Menoetiades. quippe haec concordia vobis,
<stat. silv. 5.2.158>	hic amor est duretque precor! nos fortior aetas
<stat. silv. 5.2.159>	iam fugit; hinc votis animum precibusque iuvabo,
<stat. silv. 5.2.160>	et mihi! sed questus solitos si forte ciebo
<stat. silv. 5.2.161>	et mea Romulei venient ad carmina patres,
<stat. silv. 5.2.162>	tu deeris. Crispine, mihi, cuneosque per omnes
<stat. silv. 5.2.163>	te meus absentem circumspectabit Achilles,
<stat. silv. 5.2.164>	sed venies melior—vatum non irrita currunt
<stat. silv. 5.2.165>	omina—. quique aquilas tibi nunc et castra recludit,
<stat. silv. 5.2.166>	idem omnes perferre gradus cingique superbis
<stat. silv. 5.2.167>	fascibus et patrias dabit insedisse curules.
<stat. silv. 5.2.168>	Sed quis ab excelsis Troianae collibus Albae,
<stat. silv. 5.2.169>	unde suae iuxta prospectat moenia Romae
<stat. silv. 5.2.170>	proximus ille deus, Fama velocior intrat
<stat. silv. 5.2.171>	nuntius atque tuos implet, Crispine, penates?
<stat. silv. 5.2.172>	dicebam certe: vatum non irrita currunt
<stat. silv. 5.2.173>	auguria, en! ingens reserat tibi limen honorum
<stat. silv. 5.2.174>	Caesar et Ausonii committit munia ferri.
<stat. silv. 5.2.175>	vade, puer, tantisque enixus suffice donis,
<stat. silv. 5.2.176>	felix, qui magno iam nunc sub praeside iuras
<stat. silv. 5.2.177>	cuique sacer primum tradit Germanicus ensem!
<stat. silv. 5.2.178>	non minus hoc, fortis quam si tibi panderet ipse
<stat. silv. 5.2.179>	Bellipotens aquilas torvaque induceret ora
<stat. silv. 5.2.180>	casside, vade alacer maioraque disce mereri!

<stat. silv. 5.3.1>	Ipse malas vires et lamentabile carmen
<stat. silv. 5.3.2>	Elysio de fonte mihi pulsumque sinistrae
<stat. silv. 5.3.3>	da. genitor praedoete, lyrae. neque enim antra moveri
<stat. silv. 5.3.4>	Delia nec solitam fas est impellere Cirrham
<stat. silv. 5.3.5>	te sine. Corycia quicquid modo Phoebus in umbra,
<stat. silv. 5.3.6>	quicquid ab Ismariis monstrabat collibus Euhan,
<stat. silv. 5.3.7>	dedidici. fugere meos Parnasia crines
<stat. silv. 5.3.8>	vellera, funestamque hederis inrepere taxum
<stat. silv. 5.3.9>	extimui trepidamque—nefas!—arescere laurum.
<stat. silv. 5.3.10>	certe ego, magnanimum qui facta attollere regum
<stat. silv. 5.3.11>	ibam altum spirans Martemque aequare canendo.
<stat. silv. 5.3.12>	quis sterili mea corda situ. quis Apolline merso
<stat. silv. 5.3.13>	frigida damnatae praeduxit nubila menti?
<stat. silv. 5.3.14>	stant circum attonitae vatem et nil dulce sonantes
<stat. silv. 5.3.15>	nec digitis nec voce deae. dux ipsa silenti
<stat. silv. 5.3.16>	fulta caput cithara, qualis post Orphea raptum
<stat. silv. 5.3.17>	astitit, Hebre, tibi, cernens iam surda ferarum
<stat. silv. 5.3.18>	agmina et immotos sublato carmine lucos.
<stat. silv. 5.3.19>	At tu seu membris emissus in ardua tendens
<stat. silv. 5.3.20>	fulgentesque plagas rerumque elementa recenses,
<stat. silv. 5.3.21>	quis deus, unde ignes, quae ducat semita solem,
<stat. silv. 5.3.22>	quae minuat Phoeben quaeque integrare latentem
<stat. silv. 5.3.23>	causa queat, notique modos extendis Arati,
<stat. silv. 5.3.24>	seu tu Lethaei secreto in gramine campi
<stat. silv. 5.3.25>	concilia heroum iuxta manesque beatos.
<stat. silv. 5.3.26>	Maeonium Ascraeumque senem, non segnior umbra
<stat. silv. 5.3.27>	accolis alternumque sonas et carmina misces:
<stat. silv. 5.3.28>	da vocem magno, pater, ingeniumque dolori,
<stat. silv. 5.3.29>	nam me ter relegens caelo terque ora retexens
<stat. silv. 5.3.30>	Luna videt residem nullaque Heliconide tristes
<stat. silv. 5.3.31>	solantem curas; tuus ut mihi vultibus ignis
<stat. silv. 5.3.32>	inrubuit cineremque oculis umentibus hausi,
<stat. silv. 5.3.33>	vilis honos studiis, vix haec in munera solvo
<stat. silv. 5.3.34>	primum animum, tacitisque situm depellere curis
<stat. silv. 5.3.35>	nunc etiam labente manu nec lumine sicco
<stat. silv. 5.3.36>	ordior adclinis tumulo, quo molle quiescis
<stat. silv. 5.3.37>	iugera nostra tenens, ubi post Aeneia fata
<stat. silv. 5.3.38>	stellatus Latiis ingessit montibus Albam
<stat. silv. 5.3.39>	Ascanius, Phrygio dum pingues sanguine campos
<stat. silv. 5.3.40>	odit et infaustae regnum dotale novercae.
<stat. silv. 5.3.41>	hic ego te—nam Sicanii non mitius halat
<stat. silv. 5.3.42>	aura croci, dites nec si tibi rara Sabaei
<stat. silv. 5.3.43>	cinnama, odoratas nec Arabs decerpsit aristas—
<stat. silv. 5.3.44>	inferiis cumulande sacris, te carmine plango
<stat. silv. 5.3.45>	Pierio; sume o gemitus et vulnera nati
<stat. silv. 5.3.46>	et lacrimas, rari quas umquam habuere parentes.
<stat. silv. 5.3.47>	atque utinam fortuna mihi, dare manibus aras,
<stat. silv. 5.3.48>	par templis opus, aeriamque educere molem,
<stat. silv. 5.3.49>	Cyclopum scopulos ultra atque audacia saxa
<stat. silv. 5.3.50>	Pyramidum, et magno tumulum praetexere luco!
<stat. silv. 5.3.51>	illic et Siculi superassem dona sepulcri
<stat. silv. 5.3.52>	et Nemees lucum et Pelopis solemnia trunci.
<stat. silv. 5.3.53>	illic Oebalio non finderet aera disco
<stat. silv. 5.3.54>	Graiorum vis nuda virum, non arva rigaret
<stat. silv. 5.3.55>	sudor equum aut putri sonitum daret ungula fossa;
<stat. silv. 5.3.56>	sed Phoebi simplex chorus, et frondentia vatum
<stat. silv. 5.3.57>	praemia laudato, genitor, tibi rite ligarem.
<stat. silv. 5.3.58>	ipse madens oculis, umbrarum animaeque sacerdos,
<stat. silv. 5.3.59>	praecinerem gemitum, cui te nec Cerberus omni
<stat. silv. 5.3.60>	ore nec Orpheae quirent avertere leges.
<stat. silv. 5.3.61>	atque ibi me moresque tuos et facta canentem
<stat. silv. 5.3.62>	fors et magniloquo non posthabuisset Homero,
<stat. silv. 5.3.63>	tenderet et torvo pietas aequare Maroni.
<stat. silv. 5.3.64>	Cur magis incessat superos et aena sororum
<stat. silv. 5.3.65>	stamina, quae tepido genetrix super aggere nati
<stat. silv. 5.3.66>	orba sedet vel quae primaevi coniugis ignem
<stat. silv. 5.3.67>	aspicit obstantesque manus turbamque tenentem
<stat. silv. 5.3.68>	vincit in ardentem, liceat, moritura maritum?
<stat. silv. 5.3.69>	maior et his forsan superos et Tartara pulsem
<stat. silv. 5.3.70>	invidia: externis etiam miserabile visu
<stat. silv. 5.3.71>	funus eat. sed nec modo se Natura dolenti
<stat. silv. 5.3.72>	nec Pietas in iusta dedit; mihi limine primo
<stat. silv. 5.3.73>	fatorum et viridi, genitor, ceu raptus ab aevo
<stat. silv. 5.3.74>	Tartara dura subis. nec enim Marathonia virgo
<stat. silv. 5.3.75>	parcius exstinctum saevorum crimine agrestum
<stat. silv. 5.3.76>	fleverit Icarium, Phrygia quam turre cadentem
<stat. silv. 5.3.77>	Astyanacta parens, laqueo quin illa supremo
<stat. silv. 5.3.78>	inclusit gemitus: at te post funera magni
<stat. silv. 5.3.79>	Hectoris Haemonio pudor est servisse marito.
<stat. silv. 5.3.80>	Non ego, quas fati certus sibi morte canora
<stat. silv. 5.3.81>	inferias praemittit olor nec rupe quod atra
<stat. silv. 5.3.82>	Tyrrhenae volucres nautis praedulce minantur,
<stat. silv. 5.3.83>	in patrios adhibebo rogos: non murmure trunco
<stat. silv. 5.3.84>	quod gemit et durae queritur Philomela sorori:
<stat. silv. 5.3.85>	nota nimis vati. quis non in funere cunctos
<stat. silv. 5.3.86>	Heliadum ramos lacrimosaque germina dixit
<stat. silv. 5.3.87>	et Phrygium silicem atque ausum contraria Phoebo
<stat. silv. 5.3.88>	carmina nec fida gavisam Pallada buxo?
<stat. silv. 5.3.89>	te Pietas oblita virum revocataque caelo
<stat. silv. 5.3.90>	Iustitia et gemina plangat Facundia lingua
<stat. silv. 5.3.91>	et Pallas doctique cohors Heliconia Phoebi,
<stat. silv. 5.3.92>	quis labor Aonios seno pede ducere cantus
<stat. silv. 5.3.93>	et quibus Arcadia carmen testudine mensis
<stat. silv. 5.3.94>	cura lyrae nomenque fuit quosque orbe sub omni
<stat. silv. 5.3.95>	ardua septena numerat Sapientia fama,
<stat. silv. 5.3.96>	qui furias regumque domos aversaque caelo
<stat. silv. 5.3.97>	sidera terrifico super intonuere cothurno,
<stat. silv. 5.3.98>	et quis lasciva vires tenuare Thalia
<stat. silv. 5.3.99>	dulce vel heroos gressu truncare tenores.
<stat. silv. 5.3.100>	omnia namque animo complexus et omnibus auctor
<stat. silv. 5.3.101>	qua fandi vis lata patet, sive orsa libebat
<stat. silv. 5.3.102>	Aoniis vincire modis seu voce soluta
<stat. silv. 5.3.103>	spargere et effreno nimbos aequare profatu.
<stat. silv. 5.3.104>	Exsere semirutos subito de pulvere vultus,
<stat. silv. 5.3.105>	Parthenope, crinemque adflato monte sepultum
<stat. silv. 5.3.106>	pone super tumulos et magni funus alumni,
<stat. silv. 5.3.107>	quo non Munichiae quicquam praestantius arces
<stat. silv. 5.3.108>	doctaque Cyrene Sparteve animosa creavit.
<stat. silv. 5.3.109>	si tu stirpe vacans famaeque obscura iaceres
<stat. silv. 5.3.110>	nil gentile tenens, illo te eive probabas
<stat. silv. 5.3.111>	Graiam atque Euboico maiorum sanguine duci.
<stat. silv. 5.3.112>	ille tuis totiens praestabat tempora sertis,
<stat. silv. 5.3.113>	cum stata laudato caneret quinquennia versu
<stat. silv. 5.3.114>	ora supergressus Pylii senis oraque regis
<stat. silv. 5.3.115>	Dulichii specieque comam subnexus utraque.
<stat. silv. 5.3.116>	non tibi deformes obscuri sanguinis ortus
<stat. silv. 5.3.117>	nec sine luce genus (quamquam fortuna parentum
<stat. silv. 5.3.118>	artior expensis ): etenim te divite ritu
<stat. silv. 5.3.119>	ponere purpureos Infantia legit amictus
<stat. silv. 5.3.120>	stirpis honore datos et nobile pectoris aurum.
<stat. silv. 5.3.121>	protinus exorto dextrum risere sorores
<stat. silv. 5.3.122>	Aonides, puerique chelyn summisit et ora
<stat. silv. 5.3.123>	imbuit amne sacro iam tum mihi blandus Apollo.
<stat. silv. 5.3.124>	nec simplex patriae decus, et natalis origo
<stat. silv. 5.3.125>	pendet ab ambiguo geminae certamine terrae.
<stat. silv. 5.3.126>	te de gente suum Latiis ascita colonis
<stat. silv. 5.3.127>	Graia refert Hyele, gravidus qua puppe magister
<stat. silv. 5.3.128>	excidit et mediis miser evigilavit in undis;
<stat. silv. 5.3.129>	maior at inde suum longo probat ordine vitae
<stat. silv. 5.3.130>	Parthenope Maeoniden aliaeque aliis natalibus urbes
<stat. silv. 5.3.131>	diripiunt cunctaeque probant; non omnibus ille
<stat. silv. 5.3.132>	verus, alit victos immanis gloria falsi.
<stat. silv. 5.3.133>	atque ibi dum profers annos vitamque sanitas,
<stat. silv. 5.3.134>	protinus ad patrii raperis certamina lustri
<stat. silv. 5.3.135>	vix implenda viris, laudum festinus et audax
<stat. silv. 5.3.136>	ingenii, stupuit primaeva ad carmina plebes
<stat. silv. 5.3.137>	Euboea et natis te monstravere parentes.
<stat. silv. 5.3.138>	inde frequens pugnae nulloque ingloria sacro
<stat. silv. 5.3.139>	vox tua: non totiens victorem Castora gyro
<stat. silv. 5.3.140>	nec fratrem caestu virides plausere Therapnae.
<stat. silv. 5.3.141>	sin pronum vicisse domi: quid Achaea mereri
<stat. silv. 5.3.142>	praemia nunc ramis Phoebi nunc gramine Lernae
<stat. silv. 5.3.143>	nunc Athamantea protectum tempora pinu,
<stat. silv. 5.3.144>	cum totiens lassata tamen nusquam avia frondes
<stat. silv. 5.3.145>	abstulit aut alium tetigit Victoria crinem?
<stat. silv. 5.3.146>	Hinc tibi vota patrum credi generosaque pubes
<stat. silv. 5.3.147>	te monitore regi, mores et faeta priorum
<stat. silv. 5.3.148>	discere, quis casus Troiae, quam tardus Ulixes,
<stat. silv. 5.3.149>	quantus equos pugnasque virum decurrere versu
<stat. silv. 5.3.150>	Maeonides quantumque pios ditarit agrestes
<stat. silv. 5.3.151>	Aseraeus Siculusque senex, qua lege recurrat
<stat. silv. 5.3.152>	Pindarieae vox flexa lyrae volucrumque precator
<stat. silv. 5.3.153>	Ibyeus et tetricis Alcman cantatus Amyclis
<stat. silv. 5.3.154>	Stesichorusque ferox saltusque ingressa viriles
<stat. silv. 5.3.155>	non formidata temeraria Leueade Sappho,
<stat. silv. 5.3.156>	quosque alios dignata chelys. tu pandere doctus
<stat. silv. 5.3.157>	carmina Battiadae latebrasque Lycophronis arti
<stat. silv. 5.3.158>	Sophronaque implicitum tenuisque arcana Corinnae.
<stat. silv. 5.3.159>	sed quid parva loquor? tu par adsuetus Homero
<stat. silv. 5.3.160>	ferre iugum senosque pedes aequare solutis
<stat. silv. 5.3.161>	versibus et numquam passu breviore relinqui,
<stat. silv. 5.3.162>	quid mirum, patria si te petiere relicta,
<stat. silv. 5.3.163>	quos Lucanus ager, rigidi quos iugera Dauni,
<stat. silv. 5.3.164>	quos Veneri plorata domus neglectaque tellus
<stat. silv. 5.3.165>	Alcidae vel quos e vertice Surrentino
<stat. silv. 5.3.166>	mittit Tyrrheni speculatrix virgo profundi,
<stat. silv. 5.3.167>	quos propiore sinu lituo remoque notatus
<stat. silv. 5.3.168>	collis et Ausonii pridem laris hospita Cyme
<stat. silv. 5.3.169>	quosque Dicarchei portus Baianaque mittunt
<stat. silv. 5.3.170>	litora, qua mediis alte permixtus anhelat
<stat. silv. 5.3.171>	ignis aquis et operta domos incendia servant?
<stat. silv. 5.3.172>	sic ad Avernales scopulos et opaca Sibyllae
<stat. silv. 5.3.173>	antra rogaturae veniebant undique gentes;
<stat. silv. 5.3.174>	illa minas divum Parcarumque acta canebat
<stat. silv. 5.3.175>	quamvis decepto vates non irrita Phoebo.
<stat. silv. 5.3.176>	mox et Romuleam stirpem proceresque futuros
<stat. silv. 5.3.177>	instruis inque patrum vestigia ducere perstas.
<stat. silv. 5.3.178>	sub te Dardanius facis explorator opertae,
<stat. silv. 5.3.179>	qui Diomedei celat penetralia furti,
<stat. silv. 5.3.180>	crevit et inde sacrum didicit puer; arma probator
<stat. silv. 5.3.181>	monstrasti Saliis praesagumque aethera certi
<stat. silv. 5.3.182>	auguribus; cui Chalcidicum fas volvere carmen,
<stat. silv. 5.3.183>	cur Phrygii lateat coma flaminis, et tua multum
<stat. silv. 5.3.184>	verbera succincti formidavere Luperci.
<stat. silv. 5.3.185>	Et nunc ex illo forsan grege gentibus alter
<stat. silv. 5.3.186>	iura dat Eois, alter compescit Hiberas,
<stat. silv. 5.3.187>	alter Achaemenium secludit Zeugmate Persen,
<stat. silv. 5.3.188>	hi dites Asiae populos, hi Pontica frenant,
<stat. silv. 5.3.189>	hi fora pacificis emendant fascibus, illi
<stat. silv. 5.3.190>	castra pia statione tenent: tu laudis origo.
<stat. silv. 5.3.191>	non tibi certassent iuvenilia fingere corda
<stat. silv. 5.3.192>	Nestor et indomiti Phoenix moderator alumni
<stat. silv. 5.3.193>	quique tubas acres lituosque audire volentem
<stat. silv. 5.3.194>	Aeciden alio frangebat carmine Chiron.
<stat. silv. 5.3.195>	Talia dum celebras, subitam civilis Erinys
<stat. silv. 5.3.196>	Tarpeio de monte facem Phlegraeaque movit
<stat. silv. 5.3.197>	proelia, sacrilegis lucent Capitolia taedis,
<stat. silv. 5.3.198>	et Senonum furias Latiae sumpsere cohortes,
<stat. silv. 5.3.199>	vix requies flammae necdum rogus ille deorum
<stat. silv. 5.3.200>	siderat, excisis cum tu solacia templis
<stat. silv. 5.3.201>	impiger et multum facibus velocior ipsis
<stat. silv. 5.3.202>	conciliis ore pio captivaque fulmina defies,
<stat. silv. 5.3.203>	mirantur Latii proceres ultorque deorum
<stat. silv. 5.3.204>	Caesar, et e medio divum pater annuit igni.
<stat. silv. 5.3.205>	iamque et flere pio Vesuvina incendia cantu
<stat. silv. 5.3.206>	mens erat et gemitum patriis impendere damnis,
<stat. silv. 5.3.207>	cum pater exemptum terris ad sidera montem
<stat. silv. 5.3.208>	sustulit et late miseras deiecit in urbes.
<stat. silv. 5.3.209>	Me quoque vocales lucos Boeotaque tempe
<stat. silv. 5.3.210>	pulsantem, cum stirpe tua descendere dixi,
<stat. silv. 5.3.211>	admisere deae: nec enim mihi sidera tantum
<stat. silv. 5.3.212>	aequoraque et terras, quae mos debere parenti,
<stat. silv. 5.3.213>	sed decus hoc quodcumque lyrae primusque dedisti
<stat. silv. 5.3.214>	non vulgare loqui et famam sperare sepulcro.
<stat. silv. 5.3.215>	qualis cras. Latios quotiens ego carmine patres
<stat. silv. 5.3.216>	mulcerem felixque tui spectator adesses
<stat. silv. 5.3.217>	muneris! heu quali confusus gaudia fletu
<stat. silv. 5.3.218>	vota piosque metus inter laetumque pudorem!
<stat. silv. 5.3.219>	quam tuus ille dies. quam non mihi gloria maior!
<stat. silv. 5.3.220>	talis Olympiaca iuvenem cum spectat harena
<stat. silv. 5.3.221>	qui genuit, plus ipse ferit, plus corde sub alto
<stat. silv. 5.3.222>	caeditur; attendunt cunei, spectatur Achaeis
<stat. silv. 5.3.223>	ille magis, crebro dum lumina pulveris haustu
<stat. silv. 5.3.224>	obruit et prensa vovet exspirare corona.
<stat. silv. 5.3.225>	ei mihi quod tantum patrias ego vertice frondes
<stat. silv. 5.3.226>	solaque Chalcidicae Cerealia dona coronae
<stat. silv. 5.3.227>	te sub teste tuli! qualem te Dardanus Albae
<stat. silv. 5.3.228>	vix cepisset ager, si per me serta tulisses
<stat. silv. 5.3.229>	Caesarea donata manu! quod subdere robur
<stat. silv. 5.3.230>	illa dies, quantum potuit dempsisse senectae!
<stat. silv. 5.3.231>	nam quod me mixta quercus non pressit oliva,
<stat. silv. 5.3.232>	et fugit speratus honos: quam dulce parentis
<stat. silv. 5.3.233>	invia Tarpei caperes! te nostra magistro
<stat. silv. 5.3.234>	Thebais urgebat priscorum exordia vatum;
<stat. silv. 5.3.235>	tu cantus stimulare meos, tu pandere facta
<stat. silv. 5.3.236>	heroum bellique modos positusque locorum
<stat. silv. 5.3.237>	monstrabas. labat incerto mihi limite cursus
<stat. silv. 5.3.238>	te sine et orbatae caligant vela carinae.
<stat. silv. 5.3.239>	nec solum larga memet pietate fovebas:
<stat. silv. 5.3.240>	talis et in thalamos, una tibi cognita taeda
<stat. silv. 5.3.241>	conubia, unus amor. certe seiungere matrem
<stat. silv. 5.3.242>	iam gelidis nequeo bustis: te sentit habetque,
<stat. silv. 5.3.243>	te videt et tumulos ortuque obituque salutat,
<stat. silv. 5.3.244>	ut Pharios aliae ficta pietate dolores
<stat. silv. 5.3.245>	Mygdoniosque colunt et non sua funera plorant.
<stat. silv. 5.3.246>	Quid referam expositos servato pondere mores?
<stat. silv. 5.3.247>	quae pietas, quam vile lucrum, quae cura pudoris,
<stat. silv. 5.3.248>	quantus amor recti? rursumque, ubi dulce remitti,
<stat. silv. 5.3.249>	gratia quae dictis? animo quam nulla senectus?
<stat. silv. 5.3.250>	his tibi pro meritis famam laudesque benignas
<stat. silv. 5.3.251>	iudex cura deum nulloque e vulnere tristem
<stat. silv. 5.3.252>	concessit, raperis. genitor, non indigus aevi,
<stat. silv. 5.3.253>	non nimius, trinisque decem quinquennia lustris
<stat. silv. 5.3.254>	iuncta ferens, sed me pietas numerare dolorque
<stat. silv. 5.3.255>	non sinit, o Pylias aevi transcendere metas
<stat. silv. 5.3.256>	et Teucros aequare senes, o digne videre
<stat. silv. 5.3.257>	me similem! sed nec leti tibi ianua tristis:
<stat. silv. 5.3.258>	quippe leves causae, nec segnis labe senili
<stat. silv. 5.3.259>	exitus instanti praemisit membra sepulcro,
<stat. silv. 5.3.260>	sed te torpor iners et mors imitata quietem
<stat. silv. 5.3.261>	explicuit falsoque tulit sub Tartara somno,
<stat. silv. 5.3.262>	quos ego tunc gemitus.—comitum manus anxia
<stat. silv. 5.3.263>	vidit, vidit et exemplum genetrix gavisaque novit—
<stat. silv. 5.3.264>	quae lamenta tuli! veniam concedite, manes,
<stat. silv. 5.3.265>	fas dixisse, pater: non tu mihi plura dedisses.
<stat. silv. 5.3.266>	felix ille patrem vacuis circumdedit ulnis:
<stat. silv. 5.3.267>	vellet et Elysia quamvis in sede locatum
<stat. silv. 5.3.268>	abripere et Danaas iterum portare per umbras;
<stat. silv. 5.3.269>	temptantem et vivos molitum in Tartara gressus
<stat. silv. 5.3.270>	detulit infernae vates longaeva Dianae;
<stat. silv. 5.3.271>	sic chelyn Odrysiam pigro transmisit Averno
<stat. silv. 5.3.272>	causa minor, sic Thessalicis Admetus in oris:
<stat. silv. 5.3.273>	si lux una retro Phylaceida rettulit umbram,
<stat. silv. 5.3.274>	cur nihil exoret, genitor, chelys aut tua manes
<stat. silv. 5.3.275>	aut mea? fas mihi sic patrios contingere vultus,
<stat. silv. 5.3.276>	fas iunxisse manus, et lex quaecumque sequatur.
<stat. silv. 5.3.277>	At vos, umbrarum reges Ennaeaque Iuno,
<stat. silv. 5.3.278>	si laudanda precor, taedas auferte comasque
<stat. silv. 5.3.279>	Eumenidum; nullo sonet asper ianitor ore,
<stat. silv. 5.3.280>	Centauros Hydraeque greges Scyllaeaque monstra
<stat. silv. 5.3.281>	aversae celent valles, umbramque senilem
<stat. silv. 5.3.282>	invitet ripis, discussa plebe, supremus
<stat. silv. 5.3.283>	vector et in media componat molliter alga.
<stat. silv. 5.3.284>	ite, pii manes Graiumque examina vatum,
<stat. silv. 5.3.285>	inlustremque animam Lethaeis spargite sertis
<stat. silv. 5.3.286>	et monstrate nemus, quo nulla inrupit Erinys.
<stat. silv. 5.3.287>	in quo falsa dies caeloque simillimus aer.
<stat. silv. 5.3.288>	inde tamen venias, melior qua porta malignum
<stat. silv. 5.3.289>	cornea vincit ebur, somnique in imagine monstra,
<stat. silv. 5.3.290>	quae solitus, sic sacra Numae ritusque colendos
<stat. silv. 5.3.291>	mitis Aricino dictabat nympha sub antro,
<stat. silv. 5.3.292>	Scipio sic plenos Latio Iove ducere somnos
<stat. silv. 5.3.293>	creditur Ausoniis, sic non sine Apolline Sylla

<stat. silv. 5.4.1>	Crimine quo merui, iuvenis placidissime divum,
<stat. silv. 5.4.2>	quove errore miser, donis ut solus egerem,
<stat. silv. 5.4.3>	Somne, tuis? tacet omne pecus volucresque feraeque
<stat. silv. 5.4.4>	et simulant fessos curvata cacumina somnos,
<stat. silv. 5.4.5>	nec trucibus fluviis idem sonus; occidit horror
<stat. silv. 5.4.6>	aequoris, et terris maria adclinata quiescunt.
<stat. silv. 5.4.7>	septima iam rediens Phoebe mihi respicit aegras
<stat. silv. 5.4.8>	stare genas; totidem Oetaeae Paphiaeque revisunt
<stat. silv. 5.4.9>	lampades et totiens nostros Tithonia questus
<stat. silv. 5.4.10>	praeterit et gelido spargit miserata flagello.
<stat. silv. 5.4.11>	unde ego sufficiam? non si mihi lumina mille,
<stat. silv. 5.4.12>	quae sacer alterna tantum statione tenebat
<stat. silv. 5.4.13>	Argus et haud umquam vigilabat corpore toto.
<stat. silv. 5.4.14>	at nunc heu! si aliquis longa sub nocte puellae
<stat. silv. 5.4.15>	brachia nexa tenens ultro te, Somne. repellit,
<stat. silv. 5.4.16>	inde veni nec te totas infundere pennas
<stat. silv. 5.4.17>	luminibus compello meis—hoc turba precetur
<stat. silv. 5.4.18>	laetior—: extremo me tange cacumine virgae,
<stat. silv. 5.4.19>	sufficit, aut leviter suspenso poplite transi.

<stat. silv. 5.5.1>	Me miserum! neque enim verbis solemnibus ulla
<stat. silv. 5.5.2>	incipiam nunc Castaliae vocalibus undis
<stat. silv. 5.5.3>	invisus Phoeboque gravis, quae vestra, sorores,
<stat. silv. 5.5.4>	orgia, Pieriae, quas incestavimus aras?
<stat. silv. 5.5.5>	dicite, post poenam liceat commissa fateri.
<stat. silv. 5.5.6>	numquid inaccesso posui vestigia lueo?
<stat. silv. 5.5.7>	num vetito de fonte bibi? quae culpa, quis error
<stat. silv. 5.5.8>	quem luimus tantus ? morientibus ecce lacertis
<stat. silv. 5.5.9>	viscera nostra tenens animamque avellitur infans,
<stat. silv. 5.5.10>	non de stirpe quidem nec qui mea nomina ferret
<stat. silv. 5.5.11>	oraque; non fueram genitor, sed cernite fletus
<stat. silv. 5.5.12>	liventesque genas et credite planetibus orbi:
<stat. silv. 5.5.13>	orbus ego. huc patres et aperto pectore matres
<stat. silv. 5.5.14>	conveniant; cineremque oculis et crimina ferto,
<stat. silv. 5.5.15>	si qua sub uberibus plenis ad funera natos
<stat. silv. 5.5.16>	ipsa gradu labente tulit madidumque cecidit
<stat. silv. 5.5.17>	pectus et ardentes restinxit lacte favillas.
<stat. silv. 5.5.18>	quisquis adhuc tenerae signatum flore iuventae
<stat. silv. 5.5.19>	immersit cineri iuvenem primaque iacentis
<stat. silv. 5.5.20>	serpere crudeles vidit lanugine flammas,
<stat. silv. 5.5.21>	adsit et alterno mecum clamore fatiscat:
<stat. silv. 5.5.22>	vincetur lacrimis, et te, Natura, pudebit.
<stat. silv. 5.5.23>	tanta mihi feritas, tanta est insania luctus,
<stat. silv. 5.5.24>	hoc quoque cum nitor ter dena luce peracta
<stat. silv. 5.5.25>	adclinis tumulo et planctus in carmina verto
<stat. silv. 5.5.26>	discordesque modos et singultantia verba
<stat. silv. 5.5.27>	molior: orsa lyrae vis est atque ira tacendi
<stat. silv. 5.5.28>	impatiens, sed nec solitae mihi vertice laurus
<stat. silv. 5.5.29>	nec fronti vittatus honos, en taxea marcet
<stat. silv. 5.5.30>	silva comis, hilaresque hederas plorata cupressus
<stat. silv. 5.5.31>	excludit ramis; nee eburno pollice chordas
<stat. silv. 5.5.32>	pulso, sed incertam digitis errantibus amens
<stat. silv. 5.5.33>	scindo chelyn. iuvat heu, iuvat inlaudabile carmen
<stat. silv. 5.5.34>	fundere et incompte miserum nudare dolorem,
<stat. silv. 5.5.35>	sic merui? sic me cantuque habituque nefastum
<stat. silv. 5.5.36>	aspiciant superi? pudeat Thebasque novumque
<stat. silv. 5.5.37>	Aeaciden? nil iam placidum manabit ab ore?
<stat. silv. 5.5.38>	ille ego qui—quotiens!—blande matrumque patrumque
<stat. silv. 5.5.39>	vulnera, qui viduos potui mulcere dolores,
<stat. silv. 5.5.40>	ille ego lugentum mitis solator, acerbis
<stat. silv. 5.5.41>	auditus tumulis et descendentibus umbris,
<stat. silv. 5.5.42>	deficio medieasque manus fomentaque quaero
<stat. silv. 5.5.43>	vulneribus, sed summa, meis. nunc tempus, amici,
<stat. silv. 5.5.44>	quorum ego manantes oculos et saucia tersi
<stat. silv. 5.5.45>	pectora: reddite opem. saevas exsolvite grates.
<stat. silv. 5.5.46>	nimirum cum vestra modis ego funera maestis
<stat. silv. 5.5.47>	increpitans: "qui damna doles aliena, repone
<stat. silv. 5.5.48>	infelix lacrimas et tristia carmina serva."
<stat. silv. 5.5.49>	verum erat: absumptae vires et copia fandi
<stat. silv. 5.5.50>	nulla mihi, dignumque nihil mens fulmine tanto
<stat. silv. 5.5.51>	repperit: inferior vox omnis et omnia sordent
<stat. silv. 5.5.52>	verba, ignosce, puer: tu me caligine maesta
<stat. silv. 5.5.53>	obruis. a! durus, viso si vulnere carae
<stat. silv. 5.5.54>	coniugis invenit caneret quod Thracius Orpheus
<stat. silv. 5.5.55>	dulce sibi, si busta Lini complexus Apollo
<stat. silv. 5.5.56>	non tacuit, nimius fortasse avidusque doloris
<stat. silv. 5.5.57>	dicor et in lacrimis iustum excessisse pudorem?
<stat. silv. 5.5.58>	quisnam autem gemitus lamentaque nostra reprendis 2?
<stat. silv. 5.5.59>	o nimium felix, nimium crudelis et expers
<stat. silv. 5.5.60>	imperii, Fortuna, tui, qui dicere legem
<stat. silv. 5.5.61>	fletibus aut fines audet censere dolendi!
<stat. silv. 5.5.62>	incitat heu! planctus: potius fugientia ripas
<stat. silv. 5.5.63>	flumina detineas rapidis aut ignibus obstes,
<stat. silv. 5.5.64>	quam miseros lugere vetes. tamen ille severus,
<stat. silv. 5.5.65>	quisquis is est, nostrae cognoscat vulnera causae.
<stat. silv. 5.5.66>	Non ego mercatus Pharia de puppe loquaces
<stat. silv. 5.5.67>	delicias doctumque sui convicia Nili
<stat. silv. 5.5.68>	infantem, lingua nimium salibusque protervum,
<stat. silv. 5.5.69>	dilexi: meus ille, meus. tellure cadentem
<stat. silv. 5.5.70>	aspexi atque unctum genitali carmine fovi
<stat. silv. 5.5.71>	poscentemque novas tremulis ululatibus auras
<stat. silv. 5.5.72>	inserui vitae, quid plus tribuere parentes?
<stat. silv. 5.5.73>	quin alios ortus libertatemque sub ipsis
<stat. silv. 5.5.74>	uberibus tibi. parve, dedi, cum munera nostra
<stat. silv. 5.5.75>	rideres ingratus adhuc properaverit ille,
<stat. silv. 5.5.76>	sed merito properabat, amor, ne perderet ullum
<stat. silv. 5.5.77>	libertas tam parva diem. nonne horridus inde
<stat. silv. 5.5.78>	invidia superos iniustaque Tartara pulsem?
<stat. silv. 5.5.79>	nonne gemam te, care puer? quo sospite natos
<stat. silv. 5.5.80>	non cupii, primo genitum quem protinus ortu
<stat. silv. 5.5.81>	implicui fixique mihi, cui verba sonosque
<stat. silv. 5.5.82>	monstravi questusque et vulnera caeca resolvi,
<stat. silv. 5.5.83>	reptantemque solo demissus ad oscula nostra
<stat. silv. 5.5.84>	erexi, blandoque sinu iam iamque cadentes
<stat. silv. 5.5.85>	exsopire genas dulcesque accersere somnos.
<stat. silv. 5.5.86>	cui nomen vox prima meum ludusque tenebo
<stat. silv. 5.5.87>	risus, et a nostro veniebant gaudia vultu.