<pl. capt.  1>	 Hos quos videtis stare hic captivos duos,
<pl. capt.  2>	 illi qui astant, hi stant ambo, non sedent;
<pl. capt.  3>	 hoc vos mihi testes estis me verum loqui.
<pl. capt.  4>	 senex qui hic habitat Hegio est huius pater.
<pl. capt.  5>	 sed is quo pacto serviat suo sibi patri,
<pl. capt.  6>	 id ego hic apud vos proloquar, si operam datis.
<pl. capt.  7>	 seni huic fuerunt filii nati duo;
<pl. capt.  8>	 alterum quadrimum puerum servos surpuit
<pl. capt.  9>	 eumque hinc profugiens vendidit in Alide
<pl. capt.  10>	 patri huius. iam hoc tenetis? * optume est.
<pl. capt.  11>	 negat hercle ille ultimus. accedito.
<pl. capt.  12>	 si non ubi sedeas locus est, est ubi ambules,
<pl. capt.  13>	 quando histrionem cogis mendicarier.
<pl. capt.  14>	 ego me tua causa, ne erres, non rupturus sum.
<pl. capt.  15>	 vos qui potestis ope vestra censerier,
<pl. capt.  16>	 accipite relicuom: alieno uti nil moror.
<pl. capt.  17>	 fugitivos ille, ut dixeram ante, huius patri
<pl. capt.  18>	 domo quem profugiens dominum abstulerat vendidit.
<pl. capt.  19>	 is postquam hunc emit, dedit eum huic gnato suo
<pl. capt.  20>	 peculiarem, quia quasi una aetas erat.
<pl. capt.  21>	 hic nunc domi servit suo patri, nec scit pater;
<pl. capt.  22>	 enim vero di nos quasi pilas homines habent.
<pl. capt.  23>	 rationem habetis, quo modo unum amiserit.
<pl. capt.  24>	 postquam belligerant Aetoli cum Aleis,
<pl. capt.  25>	 ut fit in bello, capitur alter filius:
<pl. capt.  26>	 medicus Menarchus emit ibidem in Alide.
<pl. capt.  27>	 coepit captivos commercari hic Aleos,
<pl. capt.  28>	 si quem reperire possit qui mutet suom,
<pl. capt.  29>	 illum captivom: hunc suom esse nescit, qui domist.
<pl. capt.  30>	 et quoniam heri indaudivit, de summo loco
<pl. capt.  31>	 summoque genere captum esse equitem Aleum,
<pl. capt.  32>	 nil pretio parsit, filio dum parceret:
<pl. capt.  33>	 reconciliare ut facilius posset domum,
<pl. capt.  34>	 emit hosce e praeda ambos de quaestoribus.
<pl. capt.  35>	 hisce autem inter sese hunc confinxerunt dolum,
<pl. capt.  36>	 quo pacto hic servos suom erum hinc amittat domum.
<pl. capt.  37>	 itaque inter se commutant vestem et nomina;
<pl. capt.  38>	 illic vocatur Philocrates, hic Tyndarus:
<pl. capt.  39>	 huius illic, hic illius hodie fert imaginem.
<pl. capt.  40>	 et hic hodie expediet hanc docte fallaciam,
<pl. capt.  41>	 et suom erum faciet libertatis compotem,
<pl. capt.  42>	 eodemque pacto fratrem servabit suom
<pl. capt.  43>	 reducemque faciet liberum in patriam ad patrem,
<pl. capt.  44>	 imprudens: itidem ut saepe iam in multis locis
<pl. capt.  45>	 plus insciens quis fecit quam prudens boni.
<pl. capt.  46>	 sed inscientes sua sibi fallacia
<pl. capt.  47>	 ita compararunt et confinxerunt dolum
<pl. capt.  48>	 itaque hi commenti, de sua sententia
<pl. capt.  49>	 ut in servitute hic ad suom maneat patrem:
<pl. capt.  50>	 ita nunc ignorans suo sibi servit patri;
<pl. capt.  51>	 homunculi quanti sunt, quom recogito!
<pl. capt.  52>	 haec res agetur nobis, vobis fabula.
<pl. capt.  53>	 sed etiam est, paucis vos quod monitos voluerim.
<pl. capt.  54>	 profecto expediet fabulae huic operam dare.
<pl. capt.  55>	 non pertractate facta est neque item ut ceterae:
<pl. capt.  56>	 neque spurcidici insunt versus, immemorabiles;
<pl. capt.  57>	 hic neque periurus leno est nec meretrix mala
<pl. capt.  58>	 neque miles gloriosus; ne vereamini,
<pl. capt.  59>	 quia bellum Aetolis esse dixi cum Aleis:
<pl. capt.  60>	 foris illic extra scaenam fient proelia.
<pl. capt.  61>	 nam hoc paene iniquomst, comico choragio
<pl. capt.  62>	 conari desubito agere nos tragoediam.
<pl. capt.  63>	 proin si quis pugnam expectat, litis contrahat:
<pl. capt.  64>	 valentiorem nactus adversarium
<pl. capt.  65>	 si erit, ego faciam ut pugnam inspectet non bonam,
<pl. capt.  66>	 adeo ut spectare postea omnis oderit.
<pl. capt.  67>	 abeo. valete, iudices iustissimi
<pl. capt.  68>	 domi duellique duellatores optumi.
<pl. capt.  69>	 Iuventus nomen indidit Scorto mihi,
<pl. capt.  70>	 eo quia invocatus soleo esse in convivio.
<pl. capt.  71>	 scio absurde dictum hoc derisores dicere,
<pl. capt.  72>	 at ego aio recte. nam scortum in convivio
<pl. capt.  73>	 sibi amator, talos quom iacit, scortum invocat.
<pl. capt.  74>	 estne invocatum an non est? est planissume;
<pl. capt.  75>	 verum hercle vero nos parasiti planius,
<pl. capt.  76>	 quos numquam quisquam neque vocat neque invocat.
<pl. capt.  77>	 quasi mures semper edimus alienum cibum;
<pl. capt.  78>	 ubi res prolatae sunt, quom rus homines eunt,
<pl. capt.  79>	 simul prolatae res sunt nostris dentibus.
<pl. capt.  80>	 quasi, cum caletur, cocleae in occulto latent,
<pl. capt.  81>	 suo sibi suco vivont, ros si non cadit,
<pl. capt.  82>	 item parasiti rebus prolatis latent
<pl. capt.  83>	 in occulto miseri, victitant suco suo,
<pl. capt.  84>	 dum ruri rurant homines quos ligurriant.
<pl. capt.  85>	 prolatis rebus parasiti venatici
<pl. capt.  86>	 sumus, quando res redierunt, molossici
<pl. capt.  87>	 odiosicique et multum incommodestici.
<pl. capt.  88>	 et hic quidem hercle, nisi qui colaphos perpeti
<pl. capt.  89>	 potest parasitus frangique aulas in caput,
<pl. capt.  90>	 [vel] ire extra portam Trigeminam ad saccum licet.
<pl. capt.  91>	 quod mihi ne eveniat, non nullum periculum est.
<pl. capt.  92>	 nam postquam meus rex est potitus hostium---
<pl. capt.  93>	 ita nunc belligerant Aetoli cum Aleis;
<pl. capt.  94>	 nam Aetolia haec est, illic est captus in Alide,
<pl. capt.  95>	 Philopolemus, huius Hegionis filius
<pl. capt.  96>	 senis, qui hic habitat, quae aedes lamentariae
<pl. capt.  97>	 mihi sunt, quas quotienscumque conspicio fleo;
<pl. capt.  98>	 nunc hic occepit quaestum hunc fili gratia
<pl. capt.  99>	 inhonestum et maxime alienum ingenio suo:
<pl. capt.  100>	 homines captivos commercatur, si queat
<pl. capt.  101>	 aliquem invenire, suom qui mutet filium.
<pl. capt.  102>	 quod quidem ego nimis quam cupio * ut impetret;
<pl. capt.  103>	 nam ni illum recipit, nihil est quo me recipiam.
<pl. capt.  104>	 nam nulla est spes iuventutis, sese omnis amant;
<pl. capt.  105>	 ille demum antiquis est adulescens moribus,
<pl. capt.  106>	 cuius numquam voltum tranquillavi gratiis.
<pl. capt.  107>	 condigne pater est eius moratus moribus.
<pl. capt.  108>	 nunc ad eum pergam. sed aperitur ostium,
<pl. capt.  109>	 unde saturitate saepe ego exii ebrius.
<pl. capt.  110>	 Advorte animum sis tu: istos captivos duos,
<pl. capt.  111>	 heri quos emi de praeda a quaestoribus,
<pl. capt.  112>	 eis indito catenas singularias
<pl. capt.  113>	 istas, maiores, quibus sunt iuncti, demito;
<pl. capt.  114>	 sinito ambulare, si foris si intus volent,
<pl. capt.  115>	 sed uti adserventur magna diligentia.
<pl. capt.  116>	 liber captivos avis ferae consimilis est:
<pl. capt.  117>	 semel fugiendi si data est occasio,
<pl. capt.  118>	 satis est, numquam postilla possis prendere.
<pl. capt.  119>	 Omnes profecto liberi lubentius
<pl. capt.  120>	 sumus quam servimus. Non videre ita tu quidem.
<pl. capt.  121>	 Si non est quod dem, mene vis dem ipse---in pedes?
<pl. capt.  122>	 Si dederis, erit extemplo mihi quod dem tibi.
<pl. capt.  123>	 Avis me ferae consimilem faciam, ut praedicas.
<pl. capt.  124>	 Ita ut dicis: nam si faxis, te in caveam dabo.
<pl. capt.  125>	 sed satis verborumst. cura quae iussi atque abi.
<pl. capt.  126>	 ego ibo ad fratrem ad alios captivos meos,
<pl. capt.  127>	 visam ne nocte hac quippiam turbaverint.
<pl. capt.  128>	 inde me continuo recipiam rursum domum.
<pl. capt.  129>	 Aegre est mi, hunc facere quaestum carcerarium
<pl. capt.  130>	 propter sui gnati miseriam miserum senem.
<pl. capt.  131>	 sed si ullo pacto ille huc conciliari potest,
<pl. capt.  132>	 vel carnificinam hunc facere possum perpeti.
<pl. capt.  133>	 Quis hic loquitur? Ego, qui tuo maerore maceror,
<pl. capt.  134>	 macesco, consenesco et tabesco miser;
<pl. capt.  135>	 ossa atque pellis sum miser a macritudine;
<pl. capt.  136>	 neque umquam quicquam me iuvat quod edo domi:
<pl. capt.  137>	 foris aliquantillum etiam quod gusto, id beat.
<pl. capt.  138>	 Ergasile, salve. Di te bene ament, Hegio.
<pl. capt.  139>	 Ne fle. Egone illum non fleam? egon non defleam
<pl. capt.  140>	 Talem adulescentem? Semper sensi, filio
<pl. capt.  141>	 meo te esse amicum, et illum intellexi tibi.
<pl. capt.  142>	 Tum denique homines nostra intellegimus bona,
<pl. capt.  143>	 quom quae in potestate habuimus, ea amisimus.
<pl. capt.  144>	 ego, postquam gnatus tuos potitust hostium,
<pl. capt.  145>	 expertus quanti fuerit nunc desidero.
<pl. capt.  146>	 Alienus cum eius incommodum tam aegre feras,
<pl. capt.  147>	 quid me patrem par facerest, cui ille est unicus?
<pl. capt.  148>	 Alienus ego? alienus illi? aha, Hegio,
<pl. capt.  149>	 numquam istuc dixis neque animum induxis tuom;
<pl. capt.  150>	 tibi ille unicust, mi etiam unico magis unicus.
<pl. capt.  151>	 Laudo, malum cum amici tuom ducis malum.
<pl. capt.  152>	 nunc habe bonum animum. Eheu, huic illud dolet,
<pl. capt.  153>	 quia nunc remissus est edendi exercitus.
<pl. capt.  154>	 Nullumne interea , qui posset tibi
<pl. capt.  155>	 remissum quem dixti imperare exercitum?
<pl. capt.  156>	 Quid credis? fugitant omnes hanc provinciam,
<pl. capt.  157>	 quoi optigerat postquam captust Philopolemus tuos.
<pl. capt.  158>	 Non pol mirandum est fugitare hanc provinciam.
<pl. capt.  159>	 multis et multigeneribus opus est tibi
<pl. capt.  160>	 militibus: primumdum opus est Pistorensibus;
<pl. capt.  161>	 eorum sunt aliquot genera Pistorensium:
<pl. capt.  162>	 opus Paniceis est, opus Placentinis quoque;
<pl. capt.  163>	 opus Turdetanis, opust Ficedulensibus;
<pl. capt.  164>	 iam maritumi omnes milites opus sunt tibi.
<pl. capt.  165>	 Vt saepe summa ingenia in occulto latent;
<pl. capt.  166>	 hic qualis imperator nunc privatus est.
<pl. capt.  167>	 Habe modo bonum animum, nam illum confido domum
<pl. capt.  168>	 in his diebus me reconciliassere.
<pl. capt.  169>	 nam eccum hic captivom adulescentem intus Aleum,
<pl. capt.  170>	 prognatum genere summo et summis ditiis:
<pl. capt.  171>	 hoc illum me mutare confido pote.
<pl. capt.  172>	 Ita di deaeque faxint. sed num quo foras
<pl. capt.  173>	 vocatus es ad cenam? Nusquam, quod sciam.
<pl. capt.  174>	 sed quid tu id quaeris? Quia mi est natalis dies;
<pl. capt.  175>	 propterea te vocari ad te ad cenam volo.
<pl. capt.  176>	 Facete dictum. sed si pauxillo potes
<pl. capt.  177>	 contentus esse. Ne perpauxillum modo,
<pl. capt.  178>	 nam istoc me assiduo victu delecto domi;
<pl. capt.  179>	 age sis, roga emptum: nisi qui meliorem adferet
<pl. capt.  180>	 quae mi atque amicis placeat condicio magis,
<pl. capt.  181>	 quasi fundum vendam, meis me addicam legibus.
<pl. capt.  182>	 Profundum vendis tu quidem, haud fundum, mihi.
<pl. capt.  183>	 sed si , temperi. Em, vel iam otium est.
<pl. capt.  184>	 I modo, venare leporem: nunc irim tenes;
<pl. capt.  185>	 nam meus scruposam victus commetat viam.
<pl. capt.  186>	 Numquam istoc vinces me, Hegio, ne postules:
<pl. capt.  187>	 cum calceatis dentibus veniam tamen.
<pl. capt.  188>	 Asper meus victus sane est. Sentisne essitas?
<pl. capt.  189>	 Terrestris cena est. Sus terrestris bestia est.
<pl. capt.  190>	 Multis holeribus. Curato aegrotos domi.
<pl. capt.  191>	 numquid vis? Venias temperi. Memorem mones.---
<pl. capt.  192>	 Ibo intro atque intus subducam ratiunculam,
<pl. capt.  193>	 quantillum argenti mi apud trapezitam siet.
<pl. capt.  194>	 ad fratrem, quo ire dixeram, mox ivero.---
<pl. capt.  195>	 Si di immortales id voluerunt, vos hanc aerumnam exsequi,
<pl. capt.  196>	 decet id pati animo aequo: si id facietis, levior labos erit.
<pl. capt.  197>	 domi fuistis, credo, liberi:
<pl. capt.  198>	 nunc servitus si evenit, ei vos morigerari mos bonust
<pl. capt.  199>	 et erili imperio eamque ingeniis vostris lenem reddere.
<pl. capt.  200>	 indigna digna habenda sunt, erus quae facit.
<pl. capt.  200a>	 Oh oh oh.
<pl. capt.  201>	 Eiulatione haud opus est, oculis haud lacrimantibus:
<pl. capt.  202>	 in re mala animo si bono utare, adiuvat.
<pl. capt.  203>	 At nos pudet, quia cum catenis sumus. At pigeat postea
<pl. capt.  204>	 nostrum erum, si vos eximat vinculis,
<pl. capt.  205>	 aut solutos sinat, quos argento emerit.
<pl. capt.  206>	 Quid a nobis metuit? scimus nos
<pl. capt.  207>	 nostrum officium quod est, si solutos sinat.
<pl. capt.  208>	 At fugam fingitis: sentio quam rem agitis.
<pl. capt.  209>	 Nos fugiamus? quo fugiamus? In patriam. Apage, haud nos id deceat,
<pl. capt.  210>	 fugitivos imitari. Immo edepol, si erit occasio, haud dehortor.
<pl. capt.  211>	 Unum exorare vos sinite nos. Quidnam id est?
<pl. capt.  212>	 Ut sine hisce arbitris
<pl. capt.  213>	 atque vobis nobis detis locum loquendi.
<pl. capt.  214>	 Fiat. abscedite hinc: nos concedamus huc.
<pl. capt.  215>	 sed brevem orationem incipisse.
<pl. capt.  215a>	 Em istuc mihi certum erat. concede huc.
<pl. capt.  216>	 Abite ab istis. Obnoxii ambo
<pl. capt.  217>	 vobis sumus propter hanc rem, quom quae volumus nos
<pl. capt.  218>	 copia est ea facitis nos compotes.
<pl. capt.  219>	 Secede huc nunciam, si videtur, procul,
<pl. capt.  220>	 ne arbitri dicta nostra arbitrari queant
<pl. capt.  221>	 neu permanet palam haec nostra fallacia.
<pl. capt.  222>	 nam doli non doli sunt, nisi astu colas,
<pl. capt.  223>	 sed malum maxumum, si id palam provenit.
<pl. capt.  224>	 nam si erus mihi es tu atque ego me tuom esse servom assimulo,
<pl. capt.  225>	 tamen viso opust, cauto est opus, ut hoc sobrie sineque arbitris
<pl. capt.  226>	 accurate agatur, docte et diligenter;
<pl. capt.  227>	 tanta incepta res est: haud somniculose hoc
<pl. capt.  228>	 agendum est. Ero ut me voles esse. Spero.
<pl. capt.  229>	 Nam tu nunc vides pro tuo caro capite
<pl. capt.  230>	 carum offerre me meum caput vilitati.
<pl. capt.  231>	 Scio. At scire memento, quando id quod voles habebis;
<pl. capt.  232>	 nam fere maxima pars morem hunc homines habent: quod sibi volunt,
<pl. capt.  233>	 dum id impetrant, boni sunt;
<pl. capt.  234>	 sed id ubi iam penes sese habent,
<pl. capt.  235>	 ex bonis pessimi et fraudulentissimi
<pl. capt.  236>	 fiunt: nunc ut mihi te volo esse autumo.
<pl. capt.  237>	 [quod tibi suadeam, suadeam meo patri.]
<pl. capt.  238>	 Pol ego si te audeam, meum patrem nominem:
<pl. capt.  239>	 nam secundum patrem tu es pater proximus.
<pl. capt.  240>	 Audio. Et propterea saepius te uti memineris moneo:
<pl. capt.  241>	 non ego erus tibi, sed servos sum; nunc obsecro te hoc unum---
<pl. capt.  242>	 quoniam nobis di immortales animum ostenderunt suom,
<pl. capt.  243>	 ut qui erum me tibi fuisse atque esse conservom velint,
<pl. capt.  244>	 quom antehac pro iure imperitabam meo, nunc te oro per precem---
<pl. capt.  245>	 per fortunam incertam et per mei te erga bonitatem patris,
<pl. capt.  246>	 perque conservitium commune, quod hostica evenit manu,
<pl. capt.  247>	 ne me secus honore honestes quam quom servibas mihi,
<pl. capt.  248>	 atque ut qui fueris et qui nunc sis meminisse ut memineris.
<pl. capt.  249>	 Scio quidem me te esse nunc et te esse me. Em istuc si potes
<pl. capt.  250>	 memoriter meminisse, inest spes nobis in hac astutia.
<pl. capt.  251>	 Iam ego revertar intro, si ex his quae volo exquisivero.
<pl. capt.  252>	 ubi sunt isti quos ante aedis iussi huc produci foras?
<pl. capt.  253>	 Edepol tibi ne in quaestione essemus cautum intellego,
<pl. capt.  254>	 ita vinclis custodiisque circum moeniti sumus.
<pl. capt.  255>	 Qui cavet ne decipiatur, vix cavet, cum etiam cavet;
<pl. capt.  256>	 etiam cum cavisse ratus est, saepe is cautor captus est.
<pl. capt.  257>	 an vero non iusta causa est, ut vos servem sedulo,
<pl. capt.  258>	 quos tam grandi sim mercatus praesenti pecunia?
<pl. capt.  259>	 Neque pol tibi nos, quia nos servas, aequomst vitio vortere,
<pl. capt.  260>	 neque te nobis, si abeamus hinc, si fuat occasio.
<pl. capt.  261>	 Vt vos hic, itidem illic apud vos meus servatur filius.
<pl. capt.  262>	 Captus est? Ita. Non igitur nos soli ignavi fuimus.
<pl. capt.  263>	 Secede huc. nam sunt quae ex te solo scitari volo.
<pl. capt.  264>	 quarum rerum te falsilocum mi esse nolo. Non ero
<pl. capt.  265>	 quod sciam. si quid nescibo, id nescium tradam tibi.
<pl. capt.  266>	 Nunc senex est in tostrina, nunc iam cultros attinet.
<pl. capt.  267>	 ne id quidem, involucrum inicere, voluit, vestem ut ne inquinet.
<pl. capt.  268>	 sed utrum strictimne adtonsurum dicam esse an per pectinem,
<pl. capt.  269>	 nescio; verum, si frugist, usque admutilabit probe.
<pl. capt.  270>	 Quid tu? servosne esse an liber mavelis, memora mihi.
<pl. capt.  271>	 Proxumum quod sit bono quodque a malo longissume,
<pl. capt.  272>	 id volo; quamquam non multum fuit molesta servitus,
<pl. capt.  273>	 nec mihi secus erat quam si essem familiaris filius.
<pl. capt.  274>	 Eugepae, Thalem talento non emam Milesium,
<pl. capt.  275>	 nam ad sapientiam huius * nimius nugator fuit.
<pl. capt.  276>	 ut facete orationem ad servitutem contulit.
<pl. capt.  277>	 Quo de genere natust illic Philocrates? Polyplusio:
<pl. capt.  278>	 quod genus illi est unum pollens atque honoratissumum.
<pl. capt.  279>	 Quid ipsus hic? quo honore est illic? Summo, atque ab summis viris.
<pl. capt.  280>	 [Tum igitur ei cum in Aleis tanta gratia est, ut praedicas,]
<pl. capt.  281>	 quid divitiae, suntne opimae? Vnde excoquat sebum senex.
<pl. capt.  282>	 Quid pater, vivitne? Vivom, cum inde abimus, liquimus;
<pl. capt.  283>	 nunc vivatne necne, id Orcum scire oportet scilicet.
<pl. capt.  284>	 Salva res est, philosophatur quoque iam, non mendax modo est.
<pl. capt.  285>	 Quid erat ei nomen? Thensaurochrysonicochrysides.
<pl. capt.  286>	 Videlicet propter divitias inditum id nomen quasi est.
<pl. capt.  287>	 Immo edepol propter avaritiam ipsius atque audaciam.
<pl. capt.  288>	 [nam ille quidem Theodoromedes fuit germano nomine.]
<pl. capt.  289>	 Quid tu ais? tenaxne pater est eius? Immo edepol pertinax;
<pl. capt.  290>	 quin etiam ut magis noscas: Genio suo ubi quando sacruficat,
<pl. capt.  291>	 ad rem divinam quibus est opus, Samiis vasis utitur,
<pl. capt.  292>	 ne ipse Genius surripiat: proinde aliis ut credat vide.
<pl. capt.  293>	 Sequere hac me igitur. eadem ego ex hoc quae volo exquaesivero.
<pl. capt.  294>	 Philocrates, hic fecit, hominem frugi ut facere oportuit.
<pl. capt.  295>	 nam ego ex hoc quo genere gnatus sis scio, hic fassust mihi;
<pl. capt.  296>	 haec tu eadem si confiteri vis, tua ex re feceris:
<pl. capt.  297>	 quae tamen scio scire me ex hoc. Fecit officium hic suom,
<pl. capt.  298>	 cum tibi est confessus verum, quamquam volui sedulo
<pl. capt.  299>	 meam nobilitatem occultare et genus et divitias meas,
<pl. capt.  300>	 Hegio; nunc quando patriam et libertatem perdidi,
<pl. capt.  301>	 non ego istunc me potius quam te metuere aequom censeo.
<pl. capt.  302>	 vis hostilis cum istoc fecit meas opes aequabiles;
<pl. capt.  303>	 memini, cum dicto haud audebat: facto nunc laedat licet.
<pl. capt.  304>	 sed viden? fortuna humana fingit artatque ut lubet:
<pl. capt.  305>	 me, qui liber fueram, servom fecit, e summo infimum;
<pl. capt.  306>	 qui imperare insueram, nunc alterius imperio obsequor.
<pl. capt.  307>	 et quidem si, proinde ut ipse fui imperator familiae,
<pl. capt.  308>	 habeam dominum, non verear ne iniuste aut graviter mi imperet.
<pl. capt.  309>	 Hegio, hoc te monitum, nisi forte ipse non vis, voluerim.
<pl. capt.  310>	 Loquere audacter. Tam ego fui ante liber quam gnatus tuos,
<pl. capt.  311>	 tam mihi quam illi libertatem hostilis eripuit manus,
<pl. capt.  312>	 tam ille apud nos servit, quam ego nunc hic apud te servio.
<pl. capt.  313>	 est profecto deus, qui quae nos gerimus auditque et videt:
<pl. capt.  314>	 is, uti tu me hic habueris, proinde illum illic curaverit;
<pl. capt.  315>	 bene merenti bene profuerit, male merenti par erit.
<pl. capt.  316>	 quam tu filium tuom, tam pater me meus desiderat.
<pl. capt.  317>	 Memini ego istuc. sed faterin eadem quae hic fassust mihi?
<pl. capt.  318>	 Ego patri meo esse fateor summas divitias domi
<pl. capt.  319>	 meque summo genere gnatum. sed te optestor, Hegio,
<pl. capt.  320>	 ne tuom animum avariorem faxint divitiae meae:
<pl. capt.  321>	 ne patri, tam etsi sum unicus, decere videatur magis,
<pl. capt.  322>	 me saturum servire apud te sumptu et vestitu tuo
<pl. capt.  323>	 potius quam illi, ubi minime honestumst, mendicantem vivere.
<pl. capt.  324>	 [Ego virtute deum et maiorum nostrum dives sum satis.]
<pl. capt.  325>	 non ego omnino lucrum omne esse utile homini existimo:
<pl. capt.  326>	 scio ego, multos iam lucrum lutulentos homines reddidit;
<pl. capt.  327>	 est etiam ubi profecto damnum praestet facere quam lucrum.
<pl. capt.  328>	 odi ego aurum: multa multis saepe suasit perperam.
<pl. capt.  329>	 nunc hoc animum advorte, ut ea quae sentio pariter scias.
<pl. capt.  330>	 filius meus illic apud vos servit captus Alide:
<pl. capt.  331>	 eum si reddis mihi, praeterea unum nummum ne duis;
<pl. capt.  332>	 et te et hunc amittam hinc. alio pacto abire non potes.
<pl. capt.  333>	 Optumum atque aequissumum oras optumusque hominum es homo.
<pl. capt.  334>	 sed is privatam servitutem servit illi an publicam?
<pl. capt.  335>	 Privatam medici Menarchi. Pol is quidem huius est cliens.
<pl. capt.  336>	 tam hoc quidem tibi in proclivi quam imber est quando pluit.
<pl. capt.  337>	 Fac is homo ut redimatur. Faciam. sed te id oro, Hegio---
<pl. capt.  338>	 Quid vis, dum ab re ne quid ores, faciam. Ausculta, tum scies.
<pl. capt.  339>	 ego me amitti, donicum ille huc redierit, non postulo.
<pl. capt.  340>	 verum quaeso ut aestumatum hunc mihi des, quem mittam ad patrem,
<pl. capt.  341>	 ut is homo redimatur illi. Immo alium potius misero
<pl. capt.  342>	 hinc, ubi erunt indutiae, illuc, tuom qui conveniat patrem,
<pl. capt.  343>	 qui tua quae tu iusseris mandata ita ut velis perferat.
<pl. capt.  344>	 At nihil est ignotum ad illum mittere: operam luseris.
<pl. capt.  345>	 hunc mitte, hic transactum reddet omne, si illuc venerit.
<pl. capt.  346>	 nec quemquam fideliorem neque cui plus credat potes
<pl. capt.  347>	 mittere ad eum nec qui magis sit servos ex sententia,
<pl. capt.  348>	 neque adeo cui suom concredat filium hodie audacius.
<pl. capt.  349>	 ne vereare, meo periclo huius ego experiar fidem,
<pl. capt.  350>	 fretus ingenio eius, quod me esse scit erga se benevolum.
<pl. capt.  351>	 Mittam equidem istunc aestumatum tua fide, si vis. Volo;
<pl. capt.  352>	 quam citissime potest, tam hoc cedere ad factum volo.
<pl. capt.  353>	 Num quae causa est quin, si ille huc non redeat, viginti minas
<pl. capt.  354>	 mihi des pro illo? Optuma immo. Solvite istum nunciam,
<pl. capt.  355>	 atque utrumque. Di tibi omnis omnia optata offerant,
<pl. capt.  356>	 cum me tanto honore honestas cumque ex vinclis eximis.
<pl. capt.  357>	 hoc quidem haud molestumst, iam quod collus collari caret.
<pl. capt.  358>	 Quod bonis bene fit beneficium, gratia ea gravida est bonis.
<pl. capt.  359>	 nunc tu illum si illo es missurus, dice monstra praecipe
<pl. capt.  360>	 quae ad patrem vis nuntiari. vin vocem huc ad te? Voca.
<pl. capt.  361>	 Quae res bene vortat mihi meoque filio
<pl. capt.  362>	 vobisque, volt te novos erus operam dare
<pl. capt.  363>	 tuo veteri domino, quod is velit, fideliter.
<pl. capt.  364>	 nam ego te aestumatum huic dedi viginti minis,
<pl. capt.  365>	 hic autem te ait mittere hinc velle ad patrem,
<pl. capt.  366>	 meum ut illic redimat filium, mutatio
<pl. capt.  367>	 inter me atque illum ut nostris fiat filiis.
<pl. capt.  368>	 Vtroque vorsum rectumst ingenium meum,
<pl. capt.  369>	 ad te atque ad illum; pro rota me uti licet:
<pl. capt.  370>	 vel ego huc vel illuc vortar, quo imperabitis.
<pl. capt.  371>	 Tute tibi tuopte ingenio prodes plurumum,
<pl. capt.  372>	 cum servitutem ita fers ut ferri decet.
<pl. capt.  373>	 sequere. em tibi hominem. Gratiam habeo tibi,
<pl. capt.  374>	 quom copiam istam mi et potestatem facis,
<pl. capt.  375>	 ut ego ad parentes hunc remittam nuntium,
<pl. capt.  376>	 qui me quid rerum hic agitem et quid fieri velim
<pl. capt.  377>	 patri meo, ordine omnem rem, illuc perferat.
<pl. capt.  378>	 nunc ita convenit inter me atque hunc, Tyndare,
<pl. capt.  379>	 ut te aestumatum in Alidem mittam ad patrem,
<pl. capt.  380>	 si non rebitas huc, ut viginti minas
<pl. capt.  381>	 dem pro te. Recte convenisse sentio.
<pl. capt.  382>	 nam pater expectat aut me aut aliquem nuntium,
<pl. capt.  383>	 qui hinc ad se veniat. Ergo animum advortas volo
<pl. capt.  384>	 quae nuntiare hinc te volo in patriam ad patrem.
<pl. capt.  385>	 Philocrates, ut adhuc locorum feci, faciam sedulo,
<pl. capt.  386>	 ut potissimum quod in rem recte conducat tuam,
<pl. capt.  387>	 id petam idque persequar corde et animo atque viribus.
<pl. capt.  388>	 Facis ita ut te facere oportet. nunc animum advortas volo:
<pl. capt.  389>	 omnium primum salutem dicito matri et patri
<pl. capt.  390>	 et cognatis et si quem alium benevolentem videris;
<pl. capt.  391>	 me hic valere et servitutem servire huic homini optumo,
<pl. capt.  392>	 qui me honore honestiorem semper fecit et facit.
<pl. capt.  393>	 Istuc ne praecipias, facile memoria memini tamen.
<pl. capt.  394>	 Nam equidem, nisi quod custodem habeo, liberum me esse arbitror.
<pl. capt.  395>	 dicito patri, quo pacto mihi cum hoc convenerit
<pl. capt.  396>	 de huius filio. Quae memini, mora mera est monerier.
<pl. capt.  397>	 Vt eum redimat et remittat nostrum huc amborum vicem.
<pl. capt.  398>	 Meminero. At quamprimum pote: istuc in rem utriquest maxime.
<pl. capt.  399>	 Non tuom tu magis videre quam ille suom gnatum cupit.
<pl. capt.  400>	 Meus mihi, suos cuique est carus. Numquid aliud vis patri
<pl. capt.  401>	 nuntiari? Me hic valere et (tute audacter dicito,
<pl. capt.  402>	 Tyndare) inter nos fuisse ingenio haud discordabili,
<pl. capt.  403>	 neque te commeruisse culpam (neque me adversatum tibi)
<pl. capt.  404>	 beneque ero gessisse morem in tantis aerumnis tamen;
<pl. capt.  405>	 neque med umquam deseruisse te neque factis neque fide,
<pl. capt.  406>	 rebus in dubiis egenis. haec pater quando sciet,
<pl. capt.  407>	 Tyndare, ut fueris animatus erga suom gnatum atque se,
<pl. capt.  408>	 numquam erit tam avarus, quin te gratiis emittat manu 
<pl. capt.  409>	 et mea opera, si hinc rebito, faciam ut faciat facilius.
<pl. capt.  410>	 nam tua opera et comitate et virtute et sapientia
<pl. capt.  411>	 fecisti ut redire liceat ad parentis denuo,
<pl. capt.  412>	 cum apud hunc confessus es et genus et divitias meas:
<pl. capt.  413>	 quo pacto emisisti e vinclis tuom erum tua sapientia.
<pl. capt.  414>	 Feci ego ista ut commemoras, et te meminisse id gratum est mihi.
<pl. capt.  415>	 merito tibi ea evenerunt a me; nam nunc, Philocrates,
<pl. capt.  416>	 si ego item memorem quae me erga multa fecisti bene,
<pl. capt.  417>	 nox diem adimat; nam quasi servos meus esses, nihilo setius
<pl. capt.  418>	 tu mihi obsequiosus semper fuisti. Di vostram fidem,
<pl. capt.  419>	 hominum ingenium liberale. ut lacrumas excutiunt mihi.
<pl. capt.  420>	 videas corde amare inter se. quantis lautus laudibus
<pl. capt.  421>	 suom erum servos collaudavit. Pol istic me haud centesimam
<pl. capt.  422>	 partem laudat quam ipse meritust ut laudetur laudibus.
<pl. capt.  423>	 Ergo cum optume fecisti, nunc adest occasio
<pl. capt.  424>	 bene facta cumulare, ut erga hunc rem geras fideliter.
<pl. capt.  425>	 Magis non factum possum velle, quam opera experiar persequi;
<pl. capt.  426>	 id ut scias, Iovem supremum testem laudo, Hegio,
<pl. capt.  427>	 me infidelem non futurum Philocrati. Probus es homo.
<pl. capt.  428>	 Nec me secus umquam ei facturum quicquam quam memet mihi.
<pl. capt.  429>	 Istaec dicta te experiri et operis et factis volo;
<pl. capt.  430>	 et, quo minus dixi quam volui de te, animum advortas volo,
<pl. capt.  431>	 atque horunc verborum causa caveto mi iratus fuas;
<pl. capt.  432>	 sed, te quaeso, cogitato hinc mea fide mitti domum
<pl. capt.  433>	 te aestimatum, et meam esse vitam hic pro te positam pignori,
<pl. capt.  434>	 ne tu me ignores, quom extemplo meo e conspectu abscesseris,
<pl. capt.  435>	 quom me servom in servitute pro ted hic reliqueris,
<pl. capt.  436>	 tuque te pro libero esse ducas, pignus deseras
<pl. capt.  437>	 neque des operam pro me ut huius reducem facias filium;
<pl. capt.  438>	 [scito te hinc minis viginti aestumatum mittier.]
<pl. capt.  439>	 fac fidelis sis fideli, cave fidem fluxam geras:
<pl. capt.  440>	 nam pater, scio, faciet quae illum facere oportet omnia;
<pl. capt.  441>	 serva tibi in perpetuom amicum me, atque hunc inventum inveni.
<pl. capt.  442>	 haec per dexteram tuam te dextera retinens manu
<pl. capt.  443>	 opsecro, infidelior mihi ne fuas quam ego sum tibi.
<pl. capt.  444>	 tu hoc age. tu mihi erus nunc es, tu patronus, tu pater,
<pl. capt.  445>	 tibi commendo spes opesque meas. Mandavisti satis.
<pl. capt.  446>	 satin habes, mandata quae sunt facta si refero? Satis.
<pl. capt.  447>	 Et tua et tua huc ornatus reveniam ex sententia.
<pl. capt.  448>	 numquid aliud? Vt quam primum possis redeas. Res monet.
<pl. capt.  449>	 Sequere me, viaticum ut dem a trapezita tibi,
<pl. capt.  450>	 eadem opera a praetore sumam syngraphum. Quem syngraphum?
<pl. capt.  451>	 Quem hic ferat secum ad legionem, hinc ire huic ut liceat domum.
<pl. capt.  452>	 tu intro abi. Bene ambulato.--- Bene vale. Edepol rem meam
<pl. capt.  453>	 constabilivi, quom illos emi de praeda a quaestoribus;
<pl. capt.  454>	 expedivi ex servitute filium, si dis placet.
<pl. capt.  455>	 at etiam dubitavi, hos homines emerem an non emerem, diu.
<pl. capt.  456>	 servate istum sultis intus, servi, ne quoquam pedem
<pl. capt.  457>	 ecferat sine custodela. iam ego apparebo domi;
<pl. capt.  458>	 ad fratrem modo captivos alios inviso meos,
<pl. capt.  459>	 eadem percontabor, ecquis hunc adulescentem noverit.
<pl. capt.  460>	 sequere tu, te ut amittam; ei rei primum praevorti volo.---
<pl. capt.  461>	 Miser homo est, qui ipse sibi quod edit quaerit et id aegre invenit,
<pl. capt.  462>	 sed ille est miserior, qui et aegre quaerit et nihil invenit;
<pl. capt.  463>	 ille miserrimust, qui cum esse cupit, tum quod edit non habet.
<pl. capt.  464>	 nam hercle ego huic die, si liceat, oculos effodiam libens,
<pl. capt.  465>	 ita malignitate oneravit omnis mortalis mihi;
<pl. capt.  466>	 neque ieiuniosiorem neque magis ecfertum fame
<pl. capt.  467>	 vidi nec quoi minus procedat quidquid facere occeperit,
<pl. capt.  468>	 ita venter gutturque resident esurialis ferias.
<pl. capt.  469>	 ilicet parasiticae arti maximam malam crucem,
<pl. capt.  470>	 ita iuventus iam ridiculos inopesque ab se segregat.
<pl. capt.  471>	 nil morantur iam Lacones unisubselli viros,
<pl. capt.  472>	 plagipatidas, quibus sunt verba sine penu et pecunia:
<pl. capt.  473>	 eos requirunt, qui libenter, quom ederint, reddant domi;
<pl. capt.  474>	 ipsi obsonant, quae parasitorum ante erat provincia,
<pl. capt.  475>	 ipsi de foro tam aperto capite ad lenones eunt
<pl. capt.  476>	 quam in tribu aperto capite sontes condemnant reos;
<pl. capt.  477>	 neque ridiculos iam terrunci faciunt, sese omnes amant.
<pl. capt.  478>	 nam uti dudum hinc abii, accessi ad adulescentes in foro.
<pl. capt.  479>	 salvete inquam. quo imus una inquam ad prandium? atque illi tacent.
<pl. capt.  480>	 quis ait "hoc" aut quis profitetur? inquam. quasi muti silent,
<pl. capt.  481>	 neque me rident. ubi cenamus? inquam. atque illi abnuont.
<pl. capt.  482>	 dico unum ridiculum dictum de dictis melioribus,
<pl. capt.  483>	 quibus solebam menstruales epulas ante adipiscier:
<pl. capt.  484>	 nemo ridet; scivi extemplo rem de compecto geri;
<pl. capt.  485>	 ne canem quidem irritatam voluit quisquam imitarier,
<pl. capt.  486>	 saltem, si non arriderent, dentes ut restringerent.
<pl. capt.  487>	 abeo ab illis, postquam video me sic ludificarier;
<pl. capt.  488>	 pergo ad alios, venio ad alios, deinde ad alios: una res.
<pl. capt.  489>	 omnes de compecto rem agunt, quasi in Velabro olearii.
<pl. capt.  490>	 nunc redeo inde, quoniam me ibi video ludificarier.
<pl. capt.  491>	 item alii parasiti frustra obambulabant in foro.
<pl. capt.  492>	 nunc barbarica lege certumst ius meum omne persequi:
<pl. capt.  493>	 qui consilium iniere, quo nos victu et vita prohibeant,
<pl. capt.  494>	 is diem dicam, irrogabo multam, ut mihi cenas decem
<pl. capt.  495>	 meo arbitratu dent, cum cara annona sit. sic egero.
<pl. capt.  496>	 nunc ibo ad portum hinc: est illic mi una spes cenatica;
<pl. capt.  497>	 si ea decolabit, redibo huc ad senem ad cenam asperam.---
<pl. capt.  498>	 Quid est suavius, quam bene rem gerere,
<pl. capt.  499>	 bono publico, sic ut ego feci heri,
<pl. capt.  500>	 cum emi hosce homines: ubi quisque vident,
<pl. capt.  501>	 eunt obviam gratulanturque eam rem.
<pl. capt.  502>	 ita me miserum restitando
<pl. capt.  503>	 retinendoque lassum reddiderunt:
<pl. capt.  504>	 vix ex gratulando miser iam eminebam.
<pl. capt.  505>	 tandem abii ad praetorem; ibi vix requievi:
<pl. capt.  506>	 rogo sngraphum, datur mi ilico; dedi Tndaro: ille abiit domum.
<pl. capt.  507>	 inde ilico praevortor domum, postquam id actum est;
<pl. capt.  508>	 eo protinus ad fratrem, mei ubi sunt alii captivi.
<pl. capt.  509>	 rogo, Philocratem ex Alide ecquis hominum
<pl. capt.  510>	 noverit: tandem hic exclamat, eum sibi esse sodalem;
<pl. capt.  511>	 dico eum esse apud me; hic extemplo orat obsecratque,
<pl. capt.  512>	 eum sibi ut liceat videre:
<pl. capt.  513>	 iussi ilico hunc exsolvi. nunc tu sequere me,
<pl. capt.  514-515>	 ut quod me oravisti impetres, eum hominem uti convenias.---
<pl. capt.  516>	 Nunc illud est, cum me fuisse quam esse nimio mavelim:
<pl. capt.  517>	 nunc spes opes auxiliaque a me segregant spernuntque se.
<pl. capt.  518>	 hic illest dies, cum nulla vitae meae salus sperabilest,
<pl. capt.  519>	 neque exilium exitio est neque adeo spes, quae mi hunc aspellat metum,
<pl. capt.  520>	 nec subdolis mendaciis mihi usquam mantellum est meis,
<pl. capt.  521>	 [nec sycophantiis nec fucis ullum mantellum obviam est]
<pl. capt.  522>	 neque deprecatio perfidiis meis nec male factis fuga est,
<pl. capt.  523>	 nec confidentiae usquam hospitium est nec deverticulum dolis:
<pl. capt.  524>	 operta quae fuere aperta sunt, patent praestigiae,
<pl. capt.  525>	 omnis res palam est, neque de hac re negotium est,
<pl. capt.  526>	 quin male occidam oppetamque pestem eri vicem meamque.
<pl. capt.  527>	 perdidit me Aristophontes hic qui venit modo intro 
<pl. capt.  528>	 is me novit, is sodalis Philocrati et cognatus est.
<pl. capt.  529>	 neque iam Salus servare, si volt, me potest, nec copia est,
<pl. capt.  530>	 nisi si aliquam corde machinor astutiam.
<pl. capt.  531>	 quam, malum? quid machiner? quid comminiscar? maxumas
<pl. capt.  532>	 nugas ineptus incipisso. haereo.
<pl. capt.  533>	 Quo illum nunc hominem proripuisse foras se dicam ex aedibus?
<pl. capt.  534>	 Nunc enim vero ego occidi: eunt ad te hostes, Tyndare.
<pl. capt.  535>	 quid loquar? quid fabulabor? quid negabo aut quid fatebor?
<pl. capt.  536>	 mihi res omnis in incerto sita est. quid rebus confidam meis?
<pl. capt.  537>	 utinam te di prius perderent, quam periisti e patria tua,
<pl. capt.  538>	 Aristophontes, qui ex parata re imparatam omnem facis.
<pl. capt.  539>	 occisa est haec res, nisi reperio atrocem mi aliquam astutiam.
<pl. capt.  540>	 Sequere. em tibi hominem. adi, atque adloquere. Quis homo est me hominum miserior?
<pl. capt.  541>	 Quid istuc est quod meos te dicam fugitare oculos, Tyndare,
<pl. capt.  542>	 proque ignoto me aspernari, quasi me numquam noveris?
<pl. capt.  543>	 equidem tam sum servos quam tu, etsi ego domi liber fui,
<pl. capt.  544>	 tu usque a puero servitutem servivisti in Alide.
<pl. capt.  545>	 Edepol minime miror, si te fugitat aut oculos tuos,
<pl. capt.  546>	 aut si te odit, qui istum appelles Tyndarum pro Philocrate.
<pl. capt.  547>	 Hegio, hic homo rabiosus habitus est in Alide,
<pl. capt.  548>	 ne tu quod istic fabuletur auris immittas tuas.
<pl. capt.  549>	 nam istic hastis insectatus est domi matrem et patrem,
<pl. capt.  550>	 et illic isti qui insputatur morbus interdum venit.
<pl. capt.  551>	 proin tu ab istoc procul recedas. Vltro istum a me. Ain, verbero?
<pl. capt.  552>	 me rabiosum atque insectatum esse hastis meum memoras patrem,
<pl. capt.  553>	 et eum morbum mi esse, ut qui me opus sit insputarier?
<pl. capt.  554>	 Ne verere, multos iste morbus homines macerat,
<pl. capt.  555>	 quibus insputari saluti fuit atque is profuit.
<pl. capt.  556>	 Quid tu autem? etiam huic credis? Quid ego credam huic? Insanum esse me?
<pl. capt.  557>	 Viden tu hunc, quam inimico voltu intuetur? concedi optumumst,
<pl. capt.  558>	 Hegio: fit quod tibi ego dixi, gliscit rabies, cave tibi.
<pl. capt.  559>	 Credidi esse insanum extemplo, ubi te appellavit Tyndarum.
<pl. capt.  560>	 Quin suom ipse interdum ignorat nomen neque scit qui siet.
<pl. capt.  561>	 At etiam te suom sodalem esse aibat. Haud vidi magis.
<pl. capt.  562>	 et quidem Alcumeus atque Orestes et Lycurgus postea
<pl. capt.  563>	 una opera mihi sunt sodales qua iste. At etiam, furcifer,
<pl. capt.  564>	 male loqui mi audes? non ego te novi? Pol planum id quidem est,
<pl. capt.  565>	 non novisse, qui istum appelles Tyndarum pro Philocrate.
<pl. capt.  566>	 quem vides, eum ignoras: illum nominas quem non vides.
<pl. capt.  567>	 Immo iste eum sese ait, qui non est, esse, et qui vero est, negat.
<pl. capt.  568>	 Tu enim , Philocratem qui superes veriverbio.
<pl. capt.  569>	 Pol ego ut rem video, tu , vera vanitudine
<pl. capt.  570>	 qui convincas. sed quaeso hercle, agedum aspice ad me. Em. Dic modo:
<pl. capt.  571>	 tun negas te Tyndarum esse? Nego, inquam. Tun te Philocratem
<pl. capt.  572>	 esse ais? Ego, inquam. Tune huic credis? Plus quidem quam tibi aut mihi.
<pl. capt.  573>	 nam ille quidem, quem tu hunc memoras esse, hodie hinc abiit Alidem
<pl. capt.  574>	 ad patrem huius. Quem patrem, qui servos est? Et tu quidem
<pl. capt.  575>	 servos es, liber fuisti, et ego me confido fore,
<pl. capt.  576>	 si huius huc reconciliasso in libertatem filium.
<pl. capt.  577>	 Quid ais, furcifer? tun te gnatum esse memoras liberum?
<pl. capt.  578>	 Non equidem me Liberum, sed Philocratem esse aio. Quid est?
<pl. capt.  579>	 ut scelestus, Hegio, nunc iste te ludos facit.
<pl. capt.  580>	 nam is est servos ipse, neque praeter se umquam ei servos fuit.
<pl. capt.  581>	 Quia tute ipse eges in patria nec tibi qui vivas domist,
<pl. capt.  582>	 omnis inveniri similis tui vis; non mirum facis:
<pl. capt.  583>	 est miserorum, ut malevolentes sint atque invideant bonis.
<pl. capt.  584>	 Hegio, vide sis, ne quid tu huic temere insistas credere.
<pl. capt.  585>	 atque, ut perspicio, profecto iam aliquid pugnae edidit.
<pl. capt.  586>	 filium tuom quod redimere se ait, id ne utiquam mihi placet.
<pl. capt.  587>	 Scio te id nolle fieri; efficiam tamen ego id, si di adiuvant.
<pl. capt.  588>	 illum restituam huic, hic autem in Alidem me meo patri.
<pl. capt.  589>	 propterea ad patrem hinc amisi Tyndarum. Quin tute is es:
<pl. capt.  590>	 neque praeter te in Alide ullus servos istoc nominest.
<pl. capt.  591>	 Pergin servom me exprobrare esse, id quod vi hostili optigit?
<pl. capt.  592>	 Enim iam nequeo contineri. Heus, audin quid ait? quin fugis?
<pl. capt.  593>	 iam illic hic nos insectabit lapidibus, nisi illunc iubes
<pl. capt.  594>	 comprehendi. Crucior. Ardent oculi: fit opus, Hegio;
<pl. capt.  595>	 viden tu illi maculari corpus totum maculis luridis?
<pl. capt.  596>	 atra bilis agitat hominem. At pol te, si hic sapiat senex,
<pl. capt.  597>	 pix atra agitet apud carnificem tuoque capiti inluceat.
<pl. capt.  598>	 Iam deliramenta loquitur, laruae stimulant virum.
<pl. capt.  599>	 hercle qui, si hunc comprehendi iusseris, sapias magis.
<pl. capt.  600>	 Crucior, lapidem non habere me, ut illi mastigiae
<pl. capt.  601>	 cerebrum excutiam, qui me insanum verbis concinnat suis.
<pl. capt.  602>	 Audin lapidem quaeritare? Solus te solum volo,
<pl. capt.  603>	 Hegio. Istinc loquere, si quid vis, procul. tamen audiam.
<pl. capt.  604>	 Namque edepol si adbites propius, os denasabit tibi
<pl. capt.  605>	 mordicus. Neque pol me insanum, Hegio, esse creduis
<pl. capt.  606>	 neque fuisse umquam, neque esse morbum quem istic autumat.
<pl. capt.  607>	 verum si quid metuis a me, iube me vinciri: volo,
<pl. capt.  608>	 dum istic itidem vinciatur. Immo enim vero, Hegio,
<pl. capt.  609>	 istic, qui volt, vinciatur. Tace modo. ego te, Philocrates
<pl. capt.  610>	 false, faciam ut verus hodie reperiare Tyndarus.
<pl. capt.  611>	 quid mi abnutas? Tibi ego abnuto? Quid agat, si absis longius?
<pl. capt.  612>	 Quid ais? quid si adeam hunc insanum? Nugas. ludificabitur,
<pl. capt.  613>	 garriet quoi neque pes umquam neque caput compareat.
<pl. capt.  615>	 ornamenta absunt: Aiacem, hunc cum vides, ipsum vides.
<pl. capt.  616>	 Nihili facio. tamen adibo. Nunc ego omnino occidi,
<pl. capt.  617>	 nunc ego inter sacrum saxumque sto, nec quid faciam scio.
<pl. capt.  618>	 Do tibi operam, Aristophontes, si quid est quod me velis.
<pl. capt.  619>	 Ex me audibis vera quae nunc falsa opinare, Hegio.
<pl. capt.  620>	 sed hoc primum, me expurigare tibi volo, me insaniam
<pl. capt.  621>	 neque tenere neque mi esse ullum morbum, nisi quod servio.
<pl. capt.  622>	 at ita me rex deorum atque hominum faxit patriae compotem,
<pl. capt.  623>	 ut istic Philocrates non magis est quam aut ego aut tu. Eho dic mihi,
<pl. capt.  624>	 quis illic igitur est? Quem dudum dixi a principio tibi.
<pl. capt.  625>	 hoc si secus reperies, nullam causam dico quin mihi
<pl. capt.  626>	 et parentum et libertatis apud te deliquio siet.
<pl. capt.  627>	 Quid tu ais? Me tuom esse servom et te meum erum. Haud istuc rogo.
<pl. capt.  628>	 fuistin liber? Fui. Enim vero non fuit, nugas agit.
<pl. capt.  629>	 Qui tu scis? an tu fortasse fuisti meae matri obstetrix,
<pl. capt.  630>	 qui id tam audacter dicere audes? Puerum te vidi puer.
<pl. capt.  631>	 At ego te video maior maiorem: em rursum tibi.
<pl. capt.  632>	 meam rem non cures, si recte facias. num ego curo tuam?
<pl. capt.  633>	 Fuitne huic pater Thensaurochrysonicochrysides?
<pl. capt.  634>	 Non fuit, neque ego istuc nomen umquam audivi ante hunc diem.
<pl. capt.  635>	 Philocrati Theodoromedes fuit pater. Pereo probe.
<pl. capt.  636>	 quin quiescis? i dierectum cor meum, ac suspende te.
<pl. capt.  637>	 tu sussultas, ego miser vix asto prae formidine.
<pl. capt.  638>	 Satin istuc mihi exquisitum est, fuisse hunc servom in Alide
<pl. capt.  639>	 neque esse hunc Philocratem? Tam satis quam numquam hoc invenies secus.
<pl. capt.  640>	 sed ubi is nunc est? Vbi ego minime atque ipsus se volt maxume.
<pl. capt.  643>	 sed vide sis. Quin exploratum dico et provisum hoc tibi.
<pl. capt.  644>	 Certon? Quin nihil, inquam, invenies magis hoc certo certius.
<pl. capt.  645>	 Philocrates iam inde usque amicus fuit mihi a puero puer.
<pl. capt.  641>	 Tum igitur ego deruncinatus, deartuatus sum miser
<pl. capt.  642>	 huius scelesti techinis, qui me ut lubitum est ductavit dolis.
<pl. capt.  646>	 sed qua faciest tuos sodalis Philocrates? Dicam tibi:
<pl. capt.  647>	 macilento ore, naso acuto, corpore albo, oculis nigris,
<pl. capt.  648>	 subrufus aliquantum, crispus, cincinnatus. Convenit.
<pl. capt.  649>	 Vt quidem hercle in medium ego hodie pessume processerim.
<pl. capt.  650>	 vae illis virgis miseris, quae hodie in tergo morientur meo.
<pl. capt.  651>	 Verba mihi data esse video. Quid cessatis, compedes,
<pl. capt.  652>	 currere ad me meaque amplecti crura, ut vos custodiam?
<pl. capt.  653>	 Satin med illi hodie scelesti capti ceperunt dolo?
<pl. capt.  654>	 illic servom se assimulabat, hic sese autem liberum.
<pl. capt.  655>	 nuculeum amisi, retinui pignori putamina.
<pl. capt.  656>	 ita mihi stolido sursum versum os sublevere offuciis.
<pl. capt.  657>	 hic quidem me numquam irridebit. Colaphe, Cordalio, Corax,
<pl. capt.  658>	 ite istinc, ecferte lora. Num lignatum mittimur?
<pl. capt.  659>	 Inicite huic manicas * mastigiae.
<pl. capt.  660>	 Quid hoc est negoti? quid ego deliqui? Rogas,
<pl. capt.  661>	 sator sartorque scelerum, et messor maxume?
<pl. capt.  662>	 Non occatorem dicere audebas prius?
<pl. capt.  663>	 nam semper occant prius quam sariunt rustici.
<pl. capt.  664>	 At ut confidenter * mihi contra astitit.
<pl. capt.  665>	 Decet innocentem servom atque innoxium
<pl. capt.  666>	 confidentem esse, suom apud erum potissimum.
<pl. capt.  667>	 Adstringite isti sultis vehementer manus.
<pl. capt.  668>	 Tuos sum, tu has quidem vel praecidi iube.
<pl. capt.  669>	 sed quid negoti est, quam ob rem suscenses mihi?
<pl. capt.  670>	 Quia me meamque rem, quod in te uno fuit,
<pl. capt.  671>	 tuis scelestis falsidicis fallaciis
<pl. capt.  672>	 deartuasti dilaceravisti atque opes
<pl. capt.  673>	 confecisti omnes, res ac rationes meas:
<pl. capt.  674>	 ita mi exemisti Philocratem fallaciis.
<pl. capt.  675>	 illum esse servom credidi, te liberum;
<pl. capt.  676>	 ita vosmet aiebatis itaque nomina
<pl. capt.  677>	 inter vos permutastis. Fateor, omnia
<pl. capt.  678>	 facta esse ita ut tu dicis, et fallaciis
<pl. capt.  679>	 abiisse eum abs te mea opera atque astutia;
<pl. capt.  680>	 an, obsecro hercle te, id nunc suscenses mihi?
<pl. capt.  681>	 At cum cruciatu maxumo id factumst tuo.
<pl. capt.  682>	 Dum ne ob male facta, peream, parvi aestumo.
<pl. capt.  683>	 si ego hic peribo, ast ille ut dixit non redit,
<pl. capt.  684>	 at erit mi hoc factum mortuo memorabile,
<pl. capt.  685>	 me meum erum captum ex servitute atque hostibus
<pl. capt.  686>	 reducem fecisse liberum in patriam ad patrem,
<pl. capt.  687>	 meumque potius me caput periculo
<pl. capt.  688>	 praeoptavisse, quam is periret, ponere.
<pl. capt.  689>	 Facito ergo ut Acherunti clueas gloria.
<pl. capt.  690>	 Qui per virtutem, periit, at non interit.
<pl. capt.  691>	 Quando ego te exemplis pessumis cruciavero
<pl. capt.  692>	 atque ob sutelas tuas te morti misero,
<pl. capt.  693>	 vel te interiisse vel periisse praedicent;
<pl. capt.  694>	 dum pereas, nihil intererit: dicant vivere.
<pl. capt.  695>	 Pol si istuc faxis, haud sine poena feceris,
<pl. capt.  696>	 si ille huc rebitet, sicut confido affore.
<pl. capt.  697>	 Pro di immortales, nunc ego teneo, nunc scio
<pl. capt.  698>	 quid hoc sit negoti. meus sodalis Philocrates
<pl. capt.  699>	 in libertate est ad patrem in patria. bene est,
<pl. capt.  700>	 nec quisquam est mihi, aeque melius cui velim.
<pl. capt.  701>	 sed hoc mihi aegre est, me huic dedisse operam malam,
<pl. capt.  702>	 qui nunc propter me meaque verba vinctus est.
<pl. capt.  703>	 Votuin te quicquam mi hodie falsum proloqui?
<pl. capt.  704>	 Votuisti. Cur es ausus mentiri mihi?
<pl. capt.  705>	 Quia vera obessent illi quoi operam dabam:
<pl. capt.  706>	 nunc falsa prosunt. At tibi oberunt. Optumest.
<pl. capt.  707>	 at erum servavi, quem servatum gaudeo,
<pl. capt.  708>	 cui me custodem addiderat erus maior meus.
<pl. capt.  709>	 sed malene id factum arbitrare? Pessume.
<pl. capt.  710>	 At ego aio recte, qui abs te sorsum sentio.
<pl. capt.  711>	 nam cogitato, si quis hoc gnato tuo
<pl. capt.  712>	 tuos servos faxit, qualem haberes gratiam?
<pl. capt.  713>	 emitteresne necne eum servom manu?
<pl. capt.  714>	 essetne apud te is servos acceptissimus?
<pl. capt.  715>	 responde. Opinor. Cur ergo iratus mihi es?
<pl. capt.  716>	 Quia illi fuisti quam mihi fidelior.
<pl. capt.  717>	 Quid? tu una nocte postulavisti et die
<pl. capt.  718>	 recens captum hominem, nuperum novicium,
<pl. capt.  719>	 te perdocere ut melius consulerem tibi,
<pl. capt.  720>	 quam illi, quicum una a puero aetatem exegeram?
<pl. capt.  721>	 Ergo ab eo petito gratiam istam. ducite,
<pl. capt.  722>	 ubi ponderosas crassas capiat compedes.
<pl. capt.  723>	 inde ibis porro in latomias lapidarias.
<pl. capt.  724>	 ibi quom alii octonos lapides effodiunt, nisi
<pl. capt.  725>	 cotidiano sesquiopus confeceris,
<pl. capt.  726>	 Sescentoplago nomen indetur tibi.
<pl. capt.  727>	 Per deos atque homines ego te obtestor, Hegio,
<pl. capt.  728>	 ne tu istunc hominem perduis. Curabitur;
<pl. capt.  729>	 nam noctu nervo vinctus custodibitur,
<pl. capt.  730>	 interdius sub terra lapides eximet:
<pl. capt.  731>	 diu ego hunc cruciabo, non uno absolvam die.
<pl. capt.  732>	 Certumne est tibi istuc? Non moriri certius.
<pl. capt.  733>	 abducite istum actutum ad Hippolytum fabrum,
<pl. capt.  734>	 iubete huic crassas compedes impingier;
<pl. capt.  735>	 inde extra portam ad meum libertum Cordalum
<pl. capt.  736>	 in lapicidinas facite deductus siet:
<pl. capt.  737>	 atque hunc me velle dicite ita curarier,
<pl. capt.  738>	 ne qui deterius huic sit quam cui pessume est.
<pl. capt.  739>	 Cur ego te invito me esse salvom postulem?
<pl. capt.  740>	 periclum vitae meae tuo stat periculo.
<pl. capt.  741>	 post mortem in morte nihil est quod metuam mali.
<pl. capt.  742>	 etsi pervivo usque ad summam aetatem, tamen
<pl. capt.  743>	 breve spatium est perferundi quae minitas mihi.
<pl. capt.  744>	 vale atque salve, etsi aliter ut dicam meres.
<pl. capt.  745>	 tu, Aristophontes, de me ut meruisti, ita vale;
<pl. capt.  746>	 nam mihi propter te hoc optigit. Abducite.
<pl. capt.  747>	 At unum hoc quaeso, si huc rebitet Philocrates,
<pl. capt.  748>	 ut mi eius facias conveniundi copiam.
<pl. capt.  749>	 Periistis, nisi hunc iam e conspectu abducitis.
<pl. capt.  750>	 Vis haec quidem hercle est, et trahi et trudi simul.---
<pl. capt.  751>	 Illic est abductus recta in phylacam, ut dignus est.
<pl. capt.  752>	 ego illis captivis aliis documentum dabo,
<pl. capt.  753>	 ne tale quisquam facinus incipere audeat.
<pl. capt.  754>	 quod absque hoc esset, qui mihi hoc fecit palam,
<pl. capt.  755>	 usque offrenatum suis me ductarent dolis.
<pl. capt.  756>	 nunc certum est nulli posthac quicquam credere.
<pl. capt.  757>	 satis sum semel deceptus. speravi miser
<pl. capt.  758>	 ex servitute me exemisse filium:
<pl. capt.  759>	 ea spes elapsa est. perdidi unum filium,
<pl. capt.  760>	 puerum quadrimum quem mihi servos surpuit,
<pl. capt.  761>	 neque eum servom umquam repperi neque filium;
<pl. capt.  762>	 maior potitus hostium est. quod hoc est scelus?
<pl. capt.  763>	 quasi in orbitatem liberos produxerim.
<pl. capt.  764>	 sequere hac. reducam te ubi fuisti. neminis
<pl. capt.  765>	 miserere certum est, quia mei miseret neminem.---
<pl. capt.  766>	 Exauspicavi ex vinclis. nunc intellego
<pl. capt.  767>	 redauspicandum esse in catenas denuo.---
<pl. capt.  768>	 Iuppiter supreme, servas me measque auges opes,
<pl. capt.  769>	 maximas opimitates opiparasque offers mihi,
<pl. capt.  770>	 laudem lucrum, ludum iocum, festivitatem ferias,
<pl. capt.  771>	 pompam penum, potationis saturitatem, gaudium,
<pl. capt.  772>	 nec cuiquam homini supplicare * nunc certum est mihi;
<pl. capt.  773>	 nam vel prodesse amico possum vel inimicum perdere,
<pl. capt.  774>	 ita hic me amoenitate amoena amoenus oneravit dies.
<pl. capt.  775>	 sine sacris hereditatem sum aptus effertissimam.
<pl. capt.  776>	 nunc ad senem cursum capessam hunc Hegionem, cui boni
<pl. capt.  777>	 tantum affero quantum ipsus a dis optat, atque etiam amplius.
<pl. capt.  778>	 nunc certa res est, eodem pacto ut comici servi solent
<pl. capt.  779>	 coniciam in collum pallium, primo ex med hanc rem ut audiat;
<pl. capt.  780>	 speroque me ob hunc nuntium aeternum adepturum cibum.
<pl. capt.  781>	 Quanto in pectore hanc rem meo magis voluto,
<pl. capt.  782>	 tanto mi aegritudo auctior est in animo.
<pl. capt.  783>	 ad illum modum sublitum os esse mi hodie!
<pl. capt.  784>	 neque id perspicere quivi.
<pl. capt.  785>	 quod cum scibitur, tum per urbem inridebor.
<pl. capt.  786>	 cum extemplo ad forum advenero, omnes loquentur:
<pl. capt.  787>	 hic illest senex doctus, quoi verba data sunt.
<pl. capt.  788>	 sed Ergasilus estne hic, procul quem video?
<pl. capt.  789>	 conlecto quidem est pallio. quidnam acturust?
<pl. capt.  790>	 Move aps te moram atque, Ergasile, age hanc rem.
<pl. capt.  791>	 eminor interminorque, ne mi obstiterit obviam
<pl. capt.  792>	 nisi quis satis diu vixisse sese homo arbitrabitur.
<pl. capt.  793>	 nam qui obstiterit, ore sistet. Hic homo pugilatum incipit.
<pl. capt.  794>	 Facere certumst. proinde ita omnes itinera insistant sua,
<pl. capt.  795>	 ne quis in hanc plateam negoti conferat quicquam sui.
<pl. capt.  796>	 nam meus est ballista pugnus, cubitus catapultast mihi,
<pl. capt.  797>	 umerus aries, tum genu quemque icero ad terram dabo,
<pl. capt.  798>	 dentilegos omnes mortales faciam, quemque offendero.
<pl. capt.  799>	 Quae illaec eminatiost nam? nequeo mirari satis.
<pl. capt.  800>	 Faciam ut huius diei locique meique semper meminerit.
<pl. capt.  801>	 [Qui mihi in cursu opstiterit, faxo vitae is extemplo opstiterit suae.]
<pl. capt.  802>	 Quid hic homo tantum incipissit facere cum tantis minis?
<pl. capt.  803>	 Prius edico, ne quis propter culpam capiatur suam:
<pl. capt.  804>	 continete vos domi, prohibete a vobis vim meam.
<pl. capt.  805>	 Mira edepol sunt, ni hic in ventrem sumpsit confidentiam.
<pl. capt.  806>	 vae misero illi, cuius cibo iste factust imperiosior.
<pl. capt.  807>	 Tum pistores scrofipasci, qui alunt furfuribus sues,
<pl. capt.  808>	 quarum odore praeterire nemo pistrinum potest:
<pl. capt.  809>	 eorum si quoiusquam scrofam in publico conspexero,
<pl. capt.  810>	 ex ipsis dominis meis pugnis exculcabo furfures.
<pl. capt.  811>	 Basilicas edictiones atque imperiosas habet:
<pl. capt.  812>	 satur homost, habet profecto in ventre confidentiam.
<pl. capt.  813>	 Tum piscatores, qui praebent populo pisces foetidos,
<pl. capt.  814>	 qui advehuntur quadrupedanti crucianti cantherio,
<pl. capt.  815>	 quorum odos subbasilicanos omnes abigit in forum,
<pl. capt.  816>	 eis ego ora verberabo surpiculis piscariis,
<pl. capt.  817>	 ut sciant, alieno naso quam exhibeant molestiam.
<pl. capt.  818>	 tum lanii autem, qui concinnant liberis orbas oves,
<pl. capt.  819>	 qui locant caedundos agnos et duplam agninam danunt,
<pl. capt.  820>	 qui petroni nomen indunt verveci sectario,
<pl. capt.  821>	 eum ego si in via petronem publica conspexero,
<pl. capt.  822>	 et petronem et dominum reddam mortales miserrumos.
<pl. capt.  823>	 Eugepae, edictiones aedilicias hic quidem habet,
<pl. capt.  824>	 mirumque adeost ni hunc fecere sibi Aetoli agoranomum.
<pl. capt.  825>	 Non ego nunc parasitus sum, sed regum rex regalior,
<pl. capt.  826>	 tantus ventri commeatus meo adest in portu cibus.
<pl. capt.  827>	 sed ego cesso hunc Hegionem onerare laetitia senem,
<pl. capt.  828>	 quo homine hominum adaeque nemo vivit fortunatior?
<pl. capt.  829>	 Quae illaec est laetitia, quam illic laetus largitur mihi?
<pl. capt.  830>	 Heus ubi estis? ecquis hic est? ecquis hoc aperit ostium?
<pl. capt.  831>	 Hic homo ad cenam recipit se ad me. Aperite hasce ambas fores
<pl. capt.  832>	 prius quam pultando assulatim foribus exitium adfero.
<pl. capt.  833>	 Perlubet hunc hominem colloqui. Ergasile. Ergasilum qui vocat?
<pl. capt.  834>	 Respice. Fortuna quod tibi nec facit nec faciet, me iubes.
<pl. capt.  835>	 sed quis est? Respice ad me, Hegio sum. Oh mihi,
<pl. capt.  836>	 quantum est hominum optumorum optume, in tempore advenis.
<pl. capt.  837>	 Nescio quem ad portum nactus es ubi cenes, eo fastidis.
<pl. capt.  838>	 Cedo manum. Manum? Manum, inquam, cedo tuam actutum. Tene.
<pl. capt.  839>	 Gaude. Quid ego gaudeam? Quia ego impero, age gaude modo.
<pl. capt.  840>	 Pol maerores mi antevortunt gaudiis. [Noli irascier]
<pl. capt.  841>	 iam ego ex corpore exigam omnis maculas maerorum tibi.
<pl. capt.  842>	 gaude audacter. Gaudeo, etsi nil scio quod gaudeam.
<pl. capt.  843>	 Bene facis. iube--- Quid iubeam? Ignem ingentem fieri.
<pl. capt.  844>	 Ignem ingentem? Ita dico, magnus ut sit. Quid? me, volturi,
<pl. capt.  845>	 tuan causa aedis incensurum censes? Noli irascier.
<pl. capt.  846>	 iuben an non iubes astitui aulas, patinas elui,
<pl. capt.  847>	 laridum atque epulas foveri foculis ferventibus?
<pl. capt.  848>	 alium pisces praestinatum abire? Hic vigilans somniat.
<pl. capt.  849>	 Alium porcinam atque agninam et pullos gallinaceos?
<pl. capt.  850>	 Scis bene esse, si sit unde. Pernam atque ophthalmiam,
<pl. capt.  851>	 horaeum, scombrum et trygonum et cetum, et mollem caseum?
<pl. capt.  852>	 Nominandi istorum tibi erit magis quam edundi copia
<pl. capt.  853>	 hic apud me, Ergasile. Mean me causa hoc censes dicere?
<pl. capt.  854>	 Nec nihil hodie nec multo plus tu hic edes, ne frustra sis.
<pl. capt.  855>	 proin tu tui cottidiani victi ventrem ad me afferas.
<pl. capt.  856>	 Quin ita faciam, ut tute cupias facere sumptum, etsi ego vetem.
<pl. capt.  857>	 Egone? Tune. Tum tu mi igitur erus es. Immo benevolens.
<pl. capt.  858>	 vin te faciam fortunatum? Malim quam miserum quidem.
<pl. capt.  859>	 Cedo manum. Em manum. Di te omnes adiuvant. Nil sentio.
<pl. capt.  860>	 Non enim es in senticeto, eo non sentis. sed iube
<pl. capt.  861>	 vasa tibi pura apparari ad rem divinam cito,
<pl. capt.  862>	 atque agnum afferri proprium pinguem. Cur? Vt sacrufices.
<pl. capt.  863>	 Cui deorum? Mi hercle, nam ego nunc tibi sum summus Iuppiter,
<pl. capt.  864>	 idem ego sum Salus, Fortuna, Lux, Laetitia, Gaudium.
<pl. capt.  865>	 proin tu deum hunc saturitate facias tranquillum tibi.
<pl. capt.  866>	 Esurire mihi videre. Mi quidem esurio, non tibi.
<pl. capt.  867>	 Tuo arbitratu, facile patior. Credo, puer.
<pl. capt.  868>	 Iuppiter te dique perdant. Te hercle---mi aequom est gratias
<pl. capt.  869>	 agere ob nuntium; tantum ego nunc porto a portu tibi boni:
<pl. capt.  870>	 nunc tu mihi places. Abi, , sero post tempus venis.
<pl. capt.  871>	 Igitur olim si advenissem, magis tu tum istuc diceres;
<pl. capt.  872>	 nunc hanc laetitiam accipe a me, quam fero. nam filium
<pl. capt.  873>	 tuom modo in portu Philopolemum vivom, salvom et sospitem
<pl. capt.  874>	 vidi in publica celoce, ibidemque illum adulescentulum
<pl. capt.  875>	 Aleum una et tuom Stalagmum servom, qui aufugit domo,
<pl. capt.  876>	 qui tibi surripuit quadrimum puerum filiolum tuom.
<pl. capt.  877>	 Abi in malam rem, ludis me. Ita me amabit sancta Saturitas,
<pl. capt.  878>	 Hegio, itaque suo me semper condecoret cognomine,
<pl. capt.  879>	 ut ego vidi. Meum gnatum? Tuom gnatum et genium meum.
<pl. capt.  880>	 Et captivom illum Alidensem? μὰ τὸν ̓Απόλλω. Et servolum
<pl. capt.  881>	 meum Stalagmum, meum qui gnatum surripuit? ναὶ τὰν Κόραν.
<pl. capt.  882>	 Iam credo? ναὶ τὰν Πραινέστην. Venit? ναὶ τὰν Σιγνίαν.
<pl. capt.  883>	 Certon? ναὶ τὸν Φρουσινῶνα. Vide sis. ναὶ τὸν ̓Αλάτριον.
<pl. capt.  884>	 Quid tu per barbaricas urbes iuras? Quia enim item asperae
<pl. capt.  885>	 sunt ut tuom victum autumabas esse. Vae aetati tuae.
<pl. capt.  886>	 Quippe quando mihi nil credis, quod ego dico sedulo.
<pl. capt.  887>	 sed Stalagmus quoius erat tunc nationis, cum hinc abit?
<pl. capt.  888>	 Siculus. At nunc Siculus non est, Boius est, Boiam terit:
<pl. capt.  889>	 liberorum quaerundorum causa ei, credo, uxor datast.
<pl. capt.  890>	 Dic, bonan fide tu mi istaec verba dixisti? Bona.
<pl. capt.  891>	 Di immortales, iterum gnatus videor, si vera autumas.
<pl. capt.  892>	 Ain tu? dubium habebis etiam, sancte quom ego iurem tibi?
<pl. capt.  893>	 postremo, Hegio, si parva iuri iurandost fides,
<pl. capt.  894>	 vise ad portum. Facere certumst. tu intus cura quod opus est.
<pl. capt.  895>	 sume, posce, prome quid vis. te facio cellarium.
<pl. capt.  896>	 Nam hercle, nisi mantiscinatus probe ero, fusti pectito.
<pl. capt.  897>	 Aeternum tibi dapinabo victum, si vera autumas.
<pl. capt.  898>	 Vnde id? A me meoque gnato. Sponden tu istud? Spondeo.
<pl. capt.  899>	 At ego tuom tibi advenisse filium respondeo.
<pl. capt.  900>	 Cura quam optume potes.--- Bene ambula et redambula.
<pl. capt.  901>	 illic hinc abiit, mihi rem summam credidit cibariam.
<pl. capt.  902>	 di immortales, iam ut ego collos praetruncabo tegoribus,
<pl. capt.  903>	 quanta pernis pestis veniet, quanta labes larido,
<pl. capt.  904>	 quanta sumini absumedo, quanta callo calamitas,
<pl. capt.  905>	 quanta laniis lassitudo, quanta porcinariis.
<pl. capt.  906>	 nam si alia memorem, quae ad ventris victum conducunt, morast.
<pl. capt.  907>	 nunc ibo, ut pro praefectura mea ius dicam larido,
<pl. capt.  908>	 et quae pendent indemnatae pernae, eis auxilium ut feram.---
<pl. capt.  909>	 Diespiter te dique, Ergasile, perdant et ventrem tuom,
<pl. capt.  910>	 parasitosque omnis, et qui posthac cenam parasitis dabit.
<pl. capt.  911>	 clades calamitasque, intemperies modo in nostram advenit domum.
<pl. capt.  912>	 quasi lupus esuriens ille metui ne in me faceret impetum.
<pl. capt.  912a>	 ubi * * * impetum
<pl. capt.  913>	 nimisque hercle ego illum male formidabam, ita frendebat dentibus.
<pl. capt.  914>	 adveniens deturbavit totum cum carne carnarium:
<pl. capt.  915>	 arripuit gladium, praetruncavit tribus tegoribus glandia;
<pl. capt.  916>	 aulas calicesque omnes confregit, nisi quae modiales erant.
<pl. capt.  917>	 cocum percontabatur, possentne seriae fervescere.
<pl. capt.  918>	 cellas refregit omnis intus reclusitque armarium.
<pl. capt.  919>	 adservate istunc, sultis, servi. ego ibo, ut conveniam senem,
<pl. capt.  920>	 dicam ut sibi penum alium adornet, siquidem sese uti volet;
<pl. capt.  921>	 nam hic quidem, ut adornat, aut iam nihil est aut iam nihil erit.---
<pl. capt.  922>	 Iovi disque ago gratias merito magnas,
<pl. capt.  923>	 quom reducem tuo te patri reddiderunt
<pl. capt.  924>	 quomque ex miseriis plurimis me exemerunt,
<pl. capt.  925>	 quae adhuc carens dum huc fui sustentabam,
<pl. capt.  926>	 quomque hunc conspicor in potestate nostra,
<pl. capt.  927>	 quomque huius reperta est fides firma nobis.
<pl. capt.  928>	 Satis iam dolui ex animo, et cura me satis et lacrumis maceravi,
<pl. capt.  929>	 satis iam audivi tuas aerumnas, ad portum mihi quas memorasti.
<pl. capt.  930>	 hoc agamus. Quid nunc, quoniam tecum servavi fidem
<pl. capt.  931>	 tibique hunc reducem in libertatem feci? Fecisti ut tibi,
<pl. capt.  932>	 Philocrates, numquam referre gratiam possim satis,
<pl. capt.  933>	 proinde ut tu de me et filio. Immo potes,
<pl. capt.  934>	 pater, et poteris et ego potero, et di eam potestatem dabunt
<pl. capt.  935>	 ut beneficium bene merenti nostro merito muneres;
<pl. capt.  936>	 sicut nunc potes, pater mi, facere merito maxume.
<pl. capt.  937>	 Quid opust verbis? lingua nullast qua negem quidquid roges.
<pl. capt.  938>	 Postulo abs te, ut mi illum reddas servom, quem hic reliqueram
<pl. capt.  939>	 pignus pro me, qui mihi melior quam sibi semper fuit,
<pl. capt.  940>	 pro bene factis eius ut ei pretium possim reddere.
<pl. capt.  941>	 Quod bene fecisti referetur gratia id quod postulas;
<pl. capt.  942>	 et id et aliud, quod me orabis, impetrabis. atque te
<pl. capt.  943>	 nolim suscensere quod ego iratus ei feci male.
<pl. capt.  944>	 Quid fecisti? In lapicidinas compeditum condidi,
<pl. capt.  945>	 ubi rescivi mihi data esse verba. Vae misero mihi,
<pl. capt.  946>	 propter meum caput labores homini evenisse optumo.
<pl. capt.  947>	 At ob eam rem mihi libellam pro eo argenti ne duis:
<pl. capt.  948>	 gratiis a me, ut sit liber, ducito. Edepol, Hegio,
<pl. capt.  949>	 facis benigne. sed quaeso, hominem ut iubeas arcessi. Licet.
<pl. capt.  950>	 ubi estis vos? ite actutum, Tyndarum huc arcessite.
<pl. capt.  951>	 vos ite intro. interibi ego ex hac statua verberea volo
<pl. capt.  952>	 erogitare, meo minore quid sit factum filio.
<pl. capt.  953>	 vos lavate interibi. Sequere hac, Philocrates, me intro.--- Sequor.---
<pl. capt.  954>	 Age tu illuc procede, bone vir, lepidum mancupium meum.
<pl. capt.  955>	 Quid me oportet facere, ubi tu talis vir falsum autumas?
<pl. capt.  956>	 fui ego bellus, lepidus: bonus vir numquam, neque frugi bonae,
<pl. capt.  957>	 neque ero umquam, ne erres: spem ponas me bonae frugi fore.
<pl. capt.  958>	 Propemodum ubi loci fortunae tuae sint facile intellegis.
<pl. capt.  959>	 si eris verax, tua ex re, facies ex mala meliusculam.
<pl. capt.  960>	 recte et vera loquere, sed neque vere neque tu recte adhuc
<pl. capt.  961>	 fecisti umquam. Quod ego fatear, credin pudeat cum autumes?
<pl. capt.  962>	 At ego faciam ut pudeat, nam in ruborem te totum dabo.
<pl. capt.  963>	 Eia, credo ego imperito plagas minitaris mihi.
<pl. capt.  964>	 tandem ista aufer ac dic quid fers, ut feras hinc quod petis.
<pl. capt.  965>	 Satis . sed iam fieri dicta compendi volo.
<pl. capt.  966>	 Vt vis fiat. Bene morigerus fuit puer, nunc non decet.
<pl. capt.  967>	 hoc agamus. iam animum advorte ac mihi quae dicam edissere.
<pl. capt.  968>	 [si eris verax, ex tuis rebus feceris meliusculas.]
<pl. capt.  969>	 Nugae istaec sunt. non me censes scire quid dignus siem?
<pl. capt.  970>	 At ea subterfugere potis es pauca, si non omnia.
<pl. capt.  971>	 Pauca effugiam, scio; nam multa evenient, et merito meo,
<pl. capt.  972>	 quia et fugi et tibi surripui filium et eum vendidi.
<pl. capt.  973>	 Cui homini? Theodoromedi in Alide Polyplusio,
<pl. capt.  974>	 sex minis. Pro di immortales, is quidem huius est pater
<pl. capt.  975>	 Philocrati. Quin melius novi quam tu et vidi saepius.
<pl. capt.  976>	 Serva, Iuppiter supreme, et me et meum gnatum mihi.
<pl. capt.  977>	 Philocrates, per tuom te genium obsecro, exi, te volo.
<pl. capt.  978>	 Hegio, assum. si quid me vis, impera. Hic gnatum meum
<pl. capt.  979>	 tuo patri ait se vendidisse sex minis in Alide.
<pl. capt.  980>	 Quam diu id factum est? Hic annus incipit vicensimus.
<pl. capt.  981>	 Falsa memorat. Aut ego aut tu. nam tibi quadrimulum
<pl. capt.  982>	 tuos pater peculiarem parvolo puero dedit.
<pl. capt.  983>	 Quid erat ei nomen? si vera dicis, memoradum mihi.
<pl. capt.  984>	 Paegnium vocitatust, post vos indidistis Tyndaro.
<pl. capt.  985>	 Cur ego te non novi? Quia mos est oblivisci hominibus
<pl. capt.  986>	 neque novisse cuius nihili sit faciunda gratia.
<pl. capt.  987>	 Dic mihi, isne istic fuit, quem vendidisti meo patri,
<pl. capt.  988>	 qui mihi peculiaris datus est? Huius filius.
<pl. capt.  989>	 Vivitne is homo? Argentum accepi, nil curavi ceterum.
<pl. capt.  990>	 Quid tu ais? Quin istic ipsust Tyndarus tuos filius,
<pl. capt.  991>	 ut quidem hic argumenta loquitur. nam is mecum a puero puer
<pl. capt.  992>	 bene pudiceque educatust usque ad adulescentiam.
<pl. capt.  993>	 Et miser sum et fortunatus, si vos vera dicitis;
<pl. capt.  994>	 eo miser sum quia male illi feci, si gnatust meus.
<pl. capt.  995>	 eheu, quom ego plus minusve feci quam me aequom fuit.
<pl. capt.  996>	 quod male feci crucior; modo si infectum fieri possiet.
<pl. capt.  997>	 sed eccum incedit huc ornatus haud ex suis virtutibus.
<pl. capt.  998>	 Vidi ego multa saepe picta, quae Acherunti fierent
<pl. capt.  999>	 cruciamenta, verum enim vero nulla adaeque est Acheruns
<pl. capt.  1000>	 atque ubi ego fui, in lapicidinis. illic ibi demumst locus,
<pl. capt.  1001>	 ubi labore lassitudo est exigunda ex corpore.
<pl. capt.  1002>	 nam ubi illo adveni, quasi patriciis pueris aut monerulae,
<pl. capt.  1003>	 aut anites aut coturnices dantur, quicum lusitent,
<pl. capt.  1004>	 itidem mi haec advenienti upupa, qui me delectem, datast.
<pl. capt.  1005>	 sed erus eccum ante ostium, et erus alter eccum ex Alide
<pl. capt.  1006>	 rediit. Salve, exoptate gnate mi. Hem, quid gnate mi?
<pl. capt.  1007>	 attat, scio cur te patrem adsimules esse et me filium:
<pl. capt.  1008>	 quia mi item ut parentes lucis das tuendi copiam.
<pl. capt.  1009>	 Salve, Tyndare. Et tu, quoius causa hanc aerumnam exigo.
<pl. capt.  1010>	 At nunc liber in divitias faxo venies. nam tibi
<pl. capt.  1011>	 pater hic est; hic servos, qui te huic hinc quadrimum surpuit,
<pl. capt.  1012>	 vendidit patri meo te sex minis, is te mihi
<pl. capt.  1013>	 parvolum peculiarem parvolo puero dedit:
<pl. capt.  1014>	 illic indicium fecit; nam hunc ex Alide huc reduximus.
<pl. capt.  1015>	 Quid huius filium? Intus eccum fratrem germanum tuom.
<pl. capt.  1016>	 [ Quid tu ais? adduxtin illum huius captivom filium?
<pl. capt.  1017>	 Quin, inquam, intus hic est. Fecisti edepol et recte et bene.
<pl. capt.  1018>	 Nunc tibi pater hic est: hic fur est tuos, qui parvom hinc te abstulit.
<pl. capt.  1019>	 At ego hunc grandis grandem natu ob furtum ad carnificem dabo.
<pl. capt.  1020>	 Meritus est. Ergo edepol merito meritam mercedem dabo.
<pl. capt.  1021>	 sed tu dic oro: pater meus tune es? Ego sum, gnate mi.
<pl. capt.  1022>	 Nunc demum in memoriam redeo, cum mecum recogito.]
<pl. capt.  1023>	 nunc edepol demum in memoriam regredior, audisse me
<pl. capt.  1024>	 quasi per nebulam, Hegionem meum patrem vocarier.
<pl. capt.  1025>	 Is ego sum. Compedibus quaeso ut tibi sit levior filius
<pl. capt.  1026>	 atque huic gravior servos. Certum est principio id praevortier.
<pl. capt.  1027>	 eamus intro, ut arcessatur faber, ut istas compedes
<pl. capt.  1028>	 tibi adimam, huic dem. Quoi peculi nihil est, recte feceris.
<pl. capt.  1029>	 Spectatores, ad pudicos mores facta haec fabula est,
<pl. capt.  1030>	 neque in hac subigitationes sunt neque ulla amatio
<pl. capt.  1031>	 nec pueri suppositio nec argenti circumductio,
<pl. capt.  1032>	 neque ubi amans adulescens scortum liberet clam suom patrem.
<pl. capt.  1033>	 huius modi paucas poetae reperiunt comoedias,
<pl. capt.  1034>	 ubi boni meliores fiant. nunc vos, si vobis placet
<pl. capt.  1035>	 et si placuimus neque odio fuimus, signum hoc mittite:
<pl. capt.  1036>	 qui pudicitiae esse voltis praemium, plausum date.
