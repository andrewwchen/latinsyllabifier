<pol. anti. 1.1> Magnum opus aggredior, Quinti, de Numine summo 
<pol. anti. 1.2> Dicturus. Quid enim toto praestantius Orbe est, 
<pol. anti. 1.3> Quam Sator et Princeps orbis? Quid dignus omni 
<pol. anti. 1.4> Et cura et studio et nostra conamine mentis? 
<pol. anti. 1.5> Quid, si metimur vires, magis arduum et audax, 
<pol. anti. 1.6> Quam rem infinitam brevibus comprendere chartis? 
<pol. anti. 1.7> Rem, causam rerum, veram Rem: quam sua partim 
<pol. anti. 1.8> Ostendunt celantque opera; et caligine luci 
<pol. anti. 1.9> Permixta, veluti Solem trans nubila monstrant 
<pol. anti. 1.10> Inde hominum mentes saepe in diversa trahuntur 
<pol. anti. 1.11> Num fati nexu, an positae vi legis eant res. 
<pol. anti. 1.12> Hinc alios dubitare quidem, at nescire videmus 
<pol. anti. 1.13> Cur dubitent; optare tamen ne funditus esset 
<pol. anti. 1.14> Arbiter humani generis, Iudexque tremendus. 
<pol. anti. 1.15> Quin alios, pellax Epicuri dogma secutos, 
<pol. anti. 1.16> Fortunae arbitrio Mundum permittere, et omnem 
<pol. anti. 1.17> Conculcare metum, vitae mortisque futurae 
<pol. anti. 1.18> Securos. Tantum potuit suadere libido! 
<pol. anti. 1.19> Hos contra bellum gerimus; Sectaeque superbae 
<pol. anti. 1.20> Reliquias, vana pro libertate rebelles, 
<pol. anti. 1.21> Et celebrem, quo se iactat mala turba Poetam 
<pol. anti. 1.22> Obruere et animus, Musasque ad vera vocare. 
<pol. anti. 1.23> SED quid ego hic Musas? Te Causa et Regula Mundi 
<pol. anti. 1.24> Omnipotens, aeterna Dei Sapientia, Virtus 
<pol. anti. 1.25> Et Mens, et Ratio, Vitae Dux Optima nostrae, 
<pol. anti. 1.26> Ipsaque lux animi, Te solam in vota vocabo. 
<pol. anti. 1.27> Huc ades, et Vati longum da, ferre laborem. 
<pol. anti. 1.28> Per te cuncta suo ?ant Ordine, cuncta videri. 
<pol. anti. 1.29> Tandem, et nativis possunt emergere ab umbris. 
<pol. anti. 1.30> In te discendi nobis innata voluntas 
<pol. anti. 1.31> Pascitur, et veri nunquam satiata cupido. 
<pol. anti. 1.32> Incute vim dictis, propriamque ulciscere causam. 
<pol. anti. 1.33> TU vero, Quinti, praeceps quam forte iuventus 
<pol. anti. 1.34> Incautum abripuit, legique inimica voluptas; 
<pol. anti. 1.35> Aut acris vigor ingenii, plerumque recusans 
<pol. anti. 1.36> Cum populo sentire, iugo subduxit, et aevi 
<pol. anti. 1.37> Impulit aeterni magnum tentare periculum ; 
<pol. anti. 1.38> Pone modum, quaeso. Ne te auferat ebrius ardor, 
<pol. anti. 1.39> NEU clausos radiis oculos opponat apertis. 
<pol. anti. 1.40> Indociles animi primum compesce tumultus, 
<pol. anti. 1.41> Utere mente tua. Procul anticipata repelle 
<pol. anti. 1.42> Iudicia; et recto librans examine lances 
<pol. anti. 1.43> Hanc demum, audita causa, complectere partem, 
<pol. anti. 1.44> Quam mens, et ratio veri studiosa probabit. 
<pol. anti. 1.45> O utinam, dum te regionibus infero sacris, 
<pol. anti. 1.46> Arentem in campum liceat deducere fontes 
<pol. anti. 1.47> Castalios, versis laeta in viridaria dumis, 
<pol. anti. 1.48> Ac totam in nostros Aganippida fundere versus! 
<pol. anti. 1.49> Non mihi quae vestro, quondam facundia vati, 
<pol. anti. 1.50> Nec tam dulce melos, nec par est gratia cantus. 
<pol. anti. 1.51> Reddidit ille sua Graiorum somnia lingua; 
<pol. anti. 1.52> Nostra peregrinae mandamus sacra loquelae. 
<pol. anti. 1.53> Ille Voluptatem et Veneres, Charitumque choreas 
<pol. anti. 1.54> Carmine concelebrat: non Veri dogma severum: 
<pol. anti. 1.55> Triste sonant pulsae nostra testudine chordae. 
<pol. anti. 1.56> Olli suppeditat dives natura leporis. 
<pol. anti. 1.57> Quidquid habet, laetos summittens prodiga, ?ores. 
<pol. anti. 1.58> Illius ad plectrum suspirant mollius aurae; 
<pol. anti. 1.59> Gratior et coelo radius descendit ab alto. 
<pol. anti. 1.60> Si terram aspicias, nemorum tibi porrigit umbram 
<pol. anti. 1.61> Garrula per clivos elabitur unda virentes; 
<pol. anti. 1.62> Lactea fertilibus decurrunt ?umina campis; 
<pol. anti. 1.63> Suave canunt pictae volucres; perque humida prata 
<pol. anti. 1.64> Nil nisi fecundosque greges, armentaque monstrat 
<pol. anti. 1.65> Laeta boum, saltant pecudes, pecudumque magistri 
<pol. anti. 1.66> Aeneadum genitrix felicibus imperat arvis 
<pol. anti. 1.67> Aeriasque plagas recreat, pelagusque profundum. 
<pol. anti. 1.68> SIC rident Musarum hilari fucata colore, 
<pol. anti. 1.69> Quae de Cecropia mendacia fonte propinat. 
<pol. anti. 1.70> Talia et hospitibus praebebat pocula Circe 
<pol. anti. 1.71> Littore in Ausonio, fugit quae cautus Ulysses. 
<pol. anti. 1.72> Cuius ad exemplum potiori iure monemus, 
<pol. anti. 1.73> Quem tenet illecebris captum sapientia mendax, 
<pol. anti. 1.74> Soligene spernat fallacia munera Nymphae; 
<pol. anti. 1.75> Ne rudat in stabulis, demens, sub pelle ferina: 
<pol. anti. 1.76> Hortamur, fugiat Circen, ac se sibi reddat. 
<pol. anti. 1.77> Numinis hic laudes, hic Numinis omnia plena. 
<pol. anti. 1.78> Pieridum si forte lepos austera canentes 
<pol. anti. 1.79> Desicit; eloquio victi, re vincimus ipsa. 
<pol. anti. 1.80> Tu modo non surdam nostris da cantibus aurem. 
<pol. anti. 1.81> QUID strueret, Divos olim qui sinxit inertes, 
<pol. anti. 1.82> Ac similes nullis; confertaque femina rerum, 
<pol. anti. 1.83> Et casu caecis inter se nexa catenis; 
<pol. anti. 1.84> Aeternas atomos quibus omnia nata gerantur; 
<pol. anti. 1.85> Atque animos hominum pereuntes mortis ab ictu; 
<pol. anti. 1.86> Ipse libens aperit considentissimus almae 
<pol. anti. 1.87> Praeco Voluptatis, nullo ne pudore fatetur 
<pol. anti. 1.88> Nempe gravi populos sub Religione iacentes, 
<pol. anti. 1.89> Commoda cum fugere ac votis pugnare videret, 
<pol. anti. 1.90> Noctis ob horrorem Stygiae,strepitumque Acherontis; 
<pol. anti. 1.91> Aut aevum infelix corde inter gaudia maesto 
<pol. anti. 1.92> Aegre agitare metu Superam; et peccare trementes; 
<pol. anti. 1.93> Continuo, fortem gentis miseratus acerbam, 
<pol. anti. 1.94> Numinis et famam et cultum convellere primus 
<pol. anti. 1.95> Instituit; Coeli et tonitralia templa lacessens, 
<pol. anti. 1.96> Eripuit fulmenque Iovi Phoeboque sagittas; 
<pol. anti. 1.97> Et mortale manumittens genus, omnia iussit 
<pol. anti. 1.98> Audere, ac leti pulso terrore beavit. 
<pol. anti. 1.99> IPSE quidem veritus sectam infamare recentem, 
<pol. anti. 1.100> Iure dato sceleri cunctis si cuncta licerent, 
<pol. anti. 1.101> Haud nullo voluit cohiberi pectora freno: 
<pol. anti. 1.102> Quin duce Natura, certum moderamen in ipsis 
<pol. anti. 1.103> Deliciis, sic fama refert, servare solebat. 
<pol. anti. 1.104> Non odio Vitii tamen, aut Virtutis amore, 
<pol. anti. 1.105> Cui Vitium Virtusque nihil nisi somnia; tantum 
<pol. anti. 1.106> Ne dolor immodici comes, aut extrema capessens 
<pol. anti. 1.107> Laetitiae, placidam temeraret forte quietem: 
<pol. anti. 1.108> Aut aestus irarum ex ambitione suborti, 
<pol. anti. 1.109> Lictorumve metus, Vel pro lictoribus ultrix 
<pol. anti. 1.110> Cura secuta nefas, macularent praemia vitae. 
<pol. anti. 1.111> SED non effusos valuit componere motus; 
<pol. anti. 1.112> Nec rexit, quas ipse semel laxarat, habenas. 
<pol. anti. 1.113> Quippe gubernator, dum per?ant aequora venti, 
<pol. anti. 1.114> Nutantem imprudens clavum si quando remisit, 
<pol. anti. 1.115> Nequicquam hortatur nautas, ut turgida vela 
<pol. anti. 1.116> Colligere, ac tensos properent solvisse rudentes; 
<pol. anti. 1.117> Quo venti fluctusque ferunt, volat avia puppis. 
<pol. anti. 1.118> Aut ubi saxifrago longum obstitit ardua moles 
<pol. anti. 1.119> Torrenti, subito, si prima repagula frangas, 
<pol. anti. 1.120> Cetera, qua data porta, furens perrumpet aquae vis. 
<pol. anti. 1.121> Ergo stravit iter vitiis, spe lusus inani, 
<pol. anti. 1.122> Cum semel exegit moderantes omnia Divos. 
<pol. anti. 1.123> Nec generi nostro libertas reddita; verum 
<pol. anti. 1.124> Mutati Domini: regnumque infrena cupido 
<pol. anti. 1.125> Invasit, quod erat Divum legisque supremae. 
<pol. anti. 1.126> NAM quis Iustitiae locus, aut quae regula morum 
<pol. anti. 1.127> Esse potest, dum nil praeerit quod legibus aequis 
<pol. anti. 1.128> Contineat mortale genus, doceatque vel intus 
<pol. anti. 1.129> Congenito splendore animos, vel vocibus aures 
<pol. anti. 1.130> Personet, ac possit certis ostendere signis 
<pol. anti. 1.131> Fasqua nefasque! Boni siquidem iam nulla futura est,i 
<pol. anti. 1.132> Nulla mali ratio; sed pessima et Optima quaeque . ' 
<pol. anti. 1.133> Vanus opinandi mos arguet. Omnia porro 
<pol. anti. 1.134> Facta hominum in sese, conspectaque mente sagaci, 
<pol. anti. 1.135> Laudis et opprobrii vacua invenientur; idemque 
<pol. anti. 1.136> Prorsus erit facinus leto eripuisse parentem, 
<pol. anti. 1.137> Aut ferro, amplexus inter, iugulasse cruento. 
<pol. anti. 1.138> Nam quod in his rebus genitrix Natura ministrat 
<pol. anti. 1.139> Humano generi lumen, te iudice vanum est; 
<pol. anti. 1.140> Ipsa tibi cum lucis inops et caecus putetur. 
<pol. anti. 1.141> Hinc scelus in tenebris admissum, obscuraque virtus 
<pol. anti. 1.142> In pari erunt pretio; pendebit utrumque vagantis 
<pol. anti. 1.143> Arbitrio vulgi, nec erit nisi nomen inane. 
<pol. anti. 1.144> QUAE simul ebiberit vestro de fonte venena 
<pol. anti. 1.145> Quilibet, in vetitum per se iam pronus et ardens, 
<pol. anti. 1.146> Cui Natura ferox, cui sanguis pectore fervet, 
<pol. anti. 1.147> Quique Deos temnens omnique timore solutus, 
<pol. anti. 1.148> Crediderit sibi nil melius quam vivere laute, 
<pol. anti. 1.149> Optatisque frui; post funera quemque futurum, 
<pol. anti. 1.150> Qualis erat nondum genitus; casu omnia nasci, 
<pol. anti. 1.151> Omnia dissolvi; nec formidabile nobis, 
<pol. anti. 1.152> Dum sumus atque brevi mortales vescimur aura, 
<pol. anti. 1.153> Esse aliquid praeter luctum infestosque dolores; 
<pol. anti. 1.154> Ecquid eum petulantem avidumque morabitur ultra, 
<pol. anti. 1.155> Si modo conspectus hominum fugisse licebit, 
<pol. anti. 1.156> Quin stupret, rapiat, iugulet, perimatque veneno, 
<pol. anti. 1.157> Dum iubet ingenitus furor, et Regina Voluptas! 
<pol. anti. 1.158> Nam quocumque animi protruserit impetus atrox, 
<pol. anti. 1.159> Quidquid in his rebus caveas, Epicure, monendo 
<pol. anti. 1.160> Illic votorum sinis supremaque meta est. 
<pol. anti. 1.161> Nec Superis video demtis, quae causa supersit, 
<pol. anti. 1.162> Quae ratio, cur a placitis sibi temperet unquam 
<pol. anti. 1.163> Ille miser, tantos et frustra comprimat aestus. 
<pol. anti. 1.164> FORTE pudor, proprioque latens in pectore testis? 
<pol. anti. 1.165> At si nil peccasse putat qui poenitet ipsum? 
<pol. anti. 1.166> Qui pudet? Iste dolor sceleris sibi conscia tantum 
<pol. anti. 1.167> Pectora sollicitat, non est ea cura quietis: 
<pol. anti. 1.168> Obtudit internos secura licentia morsus. 
<pol. anti. 1.169> Nonne tuae fuit artis eam obmutescere vocem, 
<pol. anti. 1.170> Et sacra congenitae legis monumenta resigi; 
<pol. anti. 1.171> Ne qua Voluptatis liquidos aerumna lepores 
<pol. anti. 1.172> Insiceret, neu quis veniens temerarius angor 
<pol. anti. 1.173> Rumperet alterius iucunda oblivia vitae 
<pol. anti. 1.174> Si tales acuunt igitur mihi pectora sensus, 
<pol. anti. 1.175> Ut me peccandi vehementius urgeat ardor, 
<pol. anti. 1.176> Quam pudor aut metus; et nil me iam continet ultra 
<pol. anti. 1.177> Non modo fas fuerit cunctas infringere leges, 
<pol. anti. 1.178> Peccare officium est, unum scelus esse pudentem. 
<pol. anti. 1.179> HAEC in Aristippum convicia forte refundis: 
<pol. anti. 1.180> Sed nec Aristippi fuerat sententia peior; 
<pol. anti. 1.181> Solum e doctrina quaecumque horrenda sequuntur 
<pol. anti. 1.182> Democriti atque tua, veracior ille professus. 
<pol. anti. 1.183> Quippe ubi pro summa rerum, pro sine supremo est. 
<pol. anti. 1.184> Quod me delectat, cumque id mihi dulce videri 
<pol. anti. 1.185> Non possit, quo comprimitur succensa libido 
<pol. anti. 1.186> Quin ego damnatam Venerem, quin furta maritis 
<pol. anti. 1.187> Detestata sequor, fraudes, artemque Sinonum 
<pol. anti. 1.188> Et rabidos Bromii patris Evantumque furores? 
<pol. anti. 1.189> Nam defraudari genium vetat alma Voluptas: 
<pol. anti. 1.190> Ni potiar votis, mihi tunc dolor m inruit ingens; 
<pol. anti. 1.191> Et nequeo, si me dolor afficit, esse beatus. 
<pol. anti. 1.192> Quid me hominum leges, quid famae cultus inanis, 
<pol. anti. 1.193> Quid mala me tardae revocent praevisa senectae, 
<pol. anti. 1.194> Forsitan et nunquam venturi incommoda morbi 
<pol. anti. 1.195> Censorisve supercilium, quem sibilat omni 
<pol. anti. 1.196> Laeta ioco, plaudensque suo sibi ?ore Iuventus? 
<pol. anti. 1.197> Quin urbem exuro patriam, si pascere ?ammis 
<pol. anti. 1.198> Crudeles oculos iuvat, et superare Neronem? 
<pol. anti. 1.199> Namque Voluptatem sequitur germana Tyrannis. 
<pol. anti. 1.200> Ille voluptatis laesae reus, ille virenti 
<pol. anti. 1.201> Pungendus thyrso, sibimet qui infensus et hostis 
<pol. anti. 1.202> Abstinuit Venere et vino, graviora secutus 
<pol. anti. 1.203> Concilia; atque sui domitor sudavit et alsit. 
<pol. anti. 1.204> HINC tua non mirum si te schola prodidit olim 
<pol. anti. 1.205> Praeceptisque tuis tua per precepta rebellans, 
<pol. anti. 1.206> Se Cyrenaeis gregibus commiscuit ultro. 
<pol. anti. 1.207> Nam c˘m crediderit demens, quaecumque doceres, 
<pol. anti. 1.208> Quo potuit vitare modo, quaecumque vetabas? 
<pol. anti. 1.209> Non suasi ut facerent, ais, imo vivere iussi 
<pol. anti. 1.210> Pacatos, omnemque animo secludere motum 
<pol. anti. 1.211> Vivere iussisti pacatos! Qui bene nati, 
<pol. anti. 1.212> Hoc sine te faciunt; et qui male, si bene vivant, 
<pol. anti. 1.213> Torquentur. Porro iussisti vivere laetos: 
<pol. anti. 1.214> Cumque laborando, corpusque animumque domando. 
<pol. anti. 1.215> Laetitiam non inveniant, huc sponte feruntur, 
<pol. anti. 1.216> Est ubi laetitiae seges, et fuga certa doloris: 
<pol. anti. 1.217> Edocti per te sibi nil post fata timendum, 
<pol. anti. 1.218> Quidquid agant; sibi nil sperandum, quidquid omittant 
<pol. anti. 1.219> SAEPE Voluptatis causa mittenda Voluptas, 
<pol. anti. 1.220> Adiicis; interdum iuvat abstinuisse cupito. 
<pol. anti. 1.221> Vera canis, fateor: contrarius at tibi pugnas. 
<pol. anti. 1.222> Nam tu, namque tui similes clamare soletis, 
<pol. anti. 1.223> Laetitia melius nihil est, peiusque dolore? 
<pol. anti. 1.224> Nonne Dionaei resonant liis vocibus horti? 
<pol. anti. 1.225> Nonne, et iucundi cum sit iactura, dolori est? 
<pol. anti. 1.226> Ergo, ne doleas, quodcumque placebit habendum 
<pol. anti. 1.227> Iure tuo; nec honos, nec fas obstitere possunt; 
<pol. anti. 1.228> Atque Voluptati laxae immittuntur habenae 
<pol. anti. 1.229> Sin autem abstinuisse bonum est, illudque fateris; 
<pol. anti. 1.230> Cur me infelicem, si Religionis amore 
<pol. anti. 1.231> Abstineam, vocitas? Te sum felicior ipso. 
<pol. anti. 1.232> Nam tu. si vincis, tua te victoria torquet; 
<pol. anti. 1.233> Me mea delectat: si mavis denique vinci, 
<pol. anti. 1.234> Quam sic torqueri, confessus es en data porta. 
<pol. anti. 1.235> Flagitio, vitiis retinacula nulla supersunt 
<pol. anti. 1.236> Imo, inquis, superant; poenae metus atque malorum 
<pol. anti. 1.237> Quae tandem patitur scelus et peccare libido. 
<pol. anti. 1.238> At semel amota metuendi Numinis ira, 
<pol. anti. 1.239> Cur levior multo turbaret pectora terror? 
<pol. anti. 1.240> An contemptor ego Superum legisque supremae, 
<pol. anti. 1.241> Humanas leges et Iudicis ora timerem? 
<pol. anti. 1.242> Aut si me cupidum poenae brevis alligat horror, 
<pol. anti. 1.243> Heu! miser in laqueos recido, quos te duce sidens 
<pol. anti. 1.244> Rumpere sperabam: iam me dolor et metus angit, 
<pol. anti. 1.245> Iam moveor, cura sed deteriore subactus; 
<pol. anti. 1.246> Et gravis ipse mihi censor, vix liber ab omni 
<pol. anti. 1.247> Religione, novas subeo smilesque catenas; 
<pol. anti. 1.248> Atque minus digna crucior formidine mentem. 
<pol. anti. 1.249> Ah! meliora precor. Si cui mactanda Voluptas, 
<pol. anti. 1.250> Est mactanda Deo. Neque enim peritura merentur 
<pol. anti. 1.251> Sic aliis praeponi alia, ur praesentia cedant 
<pol. anti. 1.252> Venturis. Igitur tibi nunc hodierna libido 
<pol. anti. 1.253> Imperet; aut ratio si qua est permissa futuri, 
<pol. anti. 1.254> Sic caveas, ut sit melius praefente futurum: 
<pol. anti. 1.255> Non, ut momentis redimas momenta, sed omne 
<pol. anti. 1.256> Lucreris, parvi iactura temporis, aevum. 
<pol. anti. 1.257> Nullus enim prudens terram versabit arator, 
<pol. anti. 1.258> Si quantum illa sonum bis terque inversa recepit 
<pol. anti. 1.259> Frumenti, tantum posthac fine foenore reddat; 
<pol. anti. 1.260> Omnis quippe leves labor irritus iret in auras; 
<pol. anti. 1.261> Sed versabit, uti modico de semine largas 
<pol. anti. 1.262> Eliciat segetes, ac messibus horrea rumpat. 
<pol. anti. 1.263> AST Epicureus quamvis timor ille satis sit 
<pol. anti. 1.264> Nonnullis, qui se ad tempus fortassis et aegre 
<pol. anti. 1.265> Contineant; haud propterea virtutis amantes 
<pol. anti. 1.266> Efficere, atque animis vitium restinguere posset 
<pol. anti. 1.267> Nam virtutis amor multum formidine distat 
<pol. anti. 1.268> Carnisicis, vel rumorum, vel carceris atri, 
<pol. anti. 1.269> Plus vitii poena, vitium execratur honestas: 
<pol. anti. 1.270> Illo etsi posset Felix evadere, nolit. 
<pol. anti. 1.271> Nec tantum refugit maculari crimine dextram, 
<pol. anti. 1.272> Aut complere nefas; etiam voluisse recusat: 
<pol. anti. 1.273> Si factorum alitur radix et causa cupido? 
<pol. anti. 1.274> Et merito: quid enim prodest absistere factis, 
<pol. anti. 1.275> PLURIMA praeterea non ulli obnoxia legum 
<pol. anti. 1.276> Crimina patrari certum est, quae tu quoque damnes 
<pol. anti. 1.277> Nam faciunt hominem nequam, tortoribus etsi 
<pol. anti. 1.278> Non tradunt. Super his non currit calculus ater 
<pol. anti. 1.279> Nec reus arbitrium trabeati Iudicis horret. 
<pol. anti. 1.280> Immemor ut si quis benefacti damna rependat; 
<pol. anti. 1.281> Si fremat invidia, cum fert sua praemia virtus 
<pol. anti. 1.282> Non siet promissis; arcana recludat; avarus 
<pol. anti. 1.283> Mendax, consilii malesani subdolus auctor; 
<pol. anti. 1.284> Aut sidei sine teste suae concredita tollat, 
<pol. anti. 1.285> Ambitione tumens et honorum sedulus auceps, 
<pol. anti. 1.286> Contendat maculis alienam aspergere famam, 
<pol. anti. 1.287> Annonae gravitatem, ex qua ditescere possit, 
<pol. anti. 1.288> Aut patriae cladem exoptet, funusque parentum, 
<pol. anti. 1.289> Deneget auxilium rogitanti; praegravet omnes 
<pol. anti. 1.290> Infra se positos, inopem viduamque gementem 
<pol. anti. 1.291> Obterat; insontem Iudex pervertat iniquus 
<pol. anti. 1.292> Venali trutina, et Domine suffragia donet, 
<pol. anti. 1.293> Interea, quae summa. mali est, simulator honesti. 
<pol. anti. 1.294> Haec, si aberit Deus ultor, in omnia proruet audax 
<pol. anti. 1.295> Crimina, quem fallax trahit in tua castra. Voluptas. 
<pol. anti. 1.296> Et quidni faciat, quando nil sanctius illi est? 
<pol. anti. 1.297> QUOD si talis erit, magis illum ut mitia facta 
<pol. anti. 1.298> Delectent, nec tam violento ferveat aestu, 
<pol. anti. 1.299> Ut desiderio potiundi victus et exlex, 
<pol. anti. 1.300> Humani turbare velit consortia coetus; 
<pol. anti. 1.301> Non ea doctrinae laus est, quae gaudia tantum 
<pol. anti. 1.302> Imperat, ac suadet genio indulgere procaci: 
<pol. anti. 1.303> Naturae potius placidae et tranquilla petentis, 
<pol. anti. 1.304> Quam fortuna dedit, non ars formavit; et unus 
<pol. anti. 1.305> Materiae parit occursus sine lege vagantis. 
<pol. anti. 1.306> Sic mansueta bidens, laetis quae montibus herbam, 
<pol. anti. 1.307> Aut fruticum teneros apices innoxia carpit, 
<pol. anti. 1.308> Non habet unde lupo se praeferat, atque leonis 
<pol. anti. 1.309> Carnivoram rabiem et truculentas arguat iras. 
<pol. anti. 1.310> Scilicet hanc mitem, hos fecit natura rapaces. 
<pol. anti. 1.311> Credo equidem a placidis dirum nil posse timeri: 
<pol. anti. 1.312> Sed quonam se more gerent, quos taetra libido 
<pol. anti. 1.313> Protrahit in vetitum, magis ex obstantibus ardens? 
<pol. anti. 1.314> Ceu violentia sitis fervore accensa febrili, 
<pol. anti. 1.315> Quam decumbentis nunquam patientia vincet 
<pol. anti. 1.316> Improba, sed lymphae solo placaveris haustu. 
<pol. anti. 1.317> NULLA quies animo Thesei, dum Phaedra soror 
<pol. anti. 1.318> Gratior incestum venis instillat amorem, 
<pol. anti. 1.319> Ni Phaedram abducat tacitus, pactosque Hymenaeos 
<pol. anti. 1.320> Deserat. Infelix Ariadne? Ni tibi silo 
<pol. anti. 1.321> Direxisse vias per inextricabile textum 
<pol. anti. 1.322> Proderit, ac vitam immemori servasse marito? 
<pol. anti. 1.323> Nec iurata fides, meritis nec praemia tantis 
<pol. anti. 1.324> Debita, nascentem poterunt extinguere flammam! 
<pol. anti. 1.325> Uritur interea culpae sibi conscius heros: 
<pol. anti. 1.326> Quid faciet? Placitone furens pugnabit amori? 
<pol. anti. 1.327> Sedatur citius victrix, quam victa cupido: 
<pol. anti. 1.328> Hinc animo pax alma redit; pax ista, Voluptas, 
<pol. anti. 1.329> Haec, Epicure, tibi praeludens, cogitat: ergo 
<pol. anti. 1.330> Exsolvit nexus omnes, iura Omnia rumpit 
<pol. anti. 1.331> Perfidus, ignotis moribundam linquit in oris, 
<pol. anti. 1.332> Ac duplices frustra tendentem e littore palmas. 
<pol. anti. 1.333> NULLA quies animo Phaedrae cum vidit aegrestem 
<pol. anti. 1.334> Hippolytum, nulla esse potest, ni vicerit acre 
<pol. anti. 1.335> Pectus, et in thalamos persuaserit ire paternos 
<pol. anti. 1.336> Usque adeo insanit, cum diro carpitur igni 
<pol. anti. 1.337> Filia Pasiphaes! Ergo contempta peribit, 
<pol. anti. 1.338> Cogeturque mori! Sed non morietur inulta: 
<pol. anti. 1.339> Privignum insontem perdet. Quot crimine ab uno 
<pol. anti. 1.340> Crimina? Quot pravo cumulati in corde furores? 
<pol. anti. 1.341> NATUS ad arma furit Macedo: ni perdomet Orbem; 
<pol. anti. 1.342> Ipse sui est impos; domitus nec sufficit Orbis. 
<pol. anti. 1.343> Dic age, dic Pella cesset regnator in urbe, 
<pol. anti. 1.344> Ac dominos Asiae Persas patiatur et Indos 
<pol. anti. 1.345> Quod ubi deterior tranquilla pace videtur 
<pol. anti. 1.346> Gloria, tot curis, tam multo sanguine parta. 
<pol. anti. 1.347> Nonne vides, magni quid Caesaris una cupido 
<pol. anti. 1.348> Turbarum excivit populis, quot in Orbe tumultus! 
<pol. anti. 1.349> Quot nutu quassata viri sunt moenia, gentes. 
<pol. anti. 1.350> Eversae, quantis ?uxit cruor undique rivis, 
<pol. anti. 1.351> Cum de Pompeio ac caesis de civibus egit 
<pol. anti. 1.352> Et patriae prisca de libertate triumphum? 
<pol. anti. 1.353> Dic, ut consistat potius Rubiconis in ora, 
<pol. anti. 1.354> Et Romae, cives inter gentemque togatam. 
<pol. anti. 1.355> Secure vivat privata forte beatus: 
<pol. anti. 1.356> Respondent ambo: sedeas tu, quando sedere 
<pol. anti. 1.357> Tanta tibi; nobis est belligerare Voluptas. 
<pol. anti. 1.358> DICERE non prodest igitur: mihi sola cupido 
<pol. anti. 1.359> In rebus servare modum; infestare quietem 
<pol. anti. 1.360> Alterius fugio, mea ne infestetur; honestis 
<pol. anti. 1.361> Artibus exornare animum, et virtute beati 
<pol. anti. 1.362> Maluerim, quam deliciis, quae corpora mulcent: 
<pol. anti. 1.363> Talis erat quondam nostrae dux ille cohortis. 
<pol. anti. 1.364> Esto: etenim tecum super his contendere nolim. 
<pol. anti. 1.365> At cunctos homines agitat non una cupido. 
<pol. anti. 1.366> illa tibi forte est: aliis diversa probatur. 
<pol. anti. 1.367> Porro quemque trahit sua, non aliena Voluptas. 
<pol. anti. 1.368> Quam si quisque sequi, ne sit miser . absque futuri 
<pol. anti. 1.369> Debeat intuitu, fas est quodcumque lubebit: 
<pol. anti. 1.370> Et quo iure bonas tua te direxit ad artes, 
<pol. anti. 1.371> Non alio impulsu, nisi quem dabat ipsa voluntas, 
<pol. anti. 1.372> Te quia progenuit casu Natura modestum; 
<pol. anti. 1.373> Hoc ipso pariter mea me in scelus omne vocabit, 
<pol. anti. 1.374> Non alio impulsu, nisi quem dabit ipsa libido, 
<pol. anti. 1.375> Si pravum casu Natura crearit eodem. 
<pol. anti. 1.376> Et ?occi faciam quidquid suadebis honesti, 
<pol. anti. 1.377> Si bona nulla mihi, nisi quae iucunda videntur, 
<pol. anti. 1.378> Aut nihil hac vita melius proponere possis. 
<pol. anti. 1.379> Nam iucunda meis haec tantum sensibus esse, 
<pol. anti. 1.380> Quae desiderio sunt convenientia, novi. 
<pol. anti. 1.381> At desiderium in nobis ex indole nostra 
<pol. anti. 1.382> Nascitur, ut certis veniunt sua. semina terris. 
<pol. anti. 1.383> Et tua lex igitur facit ut mihi, non tibi credam. 
<pol. anti. 1.384> POSTREMO dices, si non formidine, saltem 
<pol. anti. 1.385> Componi recta poterit Ratione Voluptas; 
<pol. anti. 1.386> Quam non insanam, non rerum extrema petentem, 
<pol. anti. 1.387> Sed medio volumus contentam, ut leniter illa 
<pol. anti. 1.388> Gens humana frui valeat mortale per aevum: 
<pol. anti. 1.389> Quo se more gerunt etiam sine Numine gentes. 
<pol. anti. 1.390> Verum quae nobis Ratio est, quam dicere rectam 
<pol. anti. 1.391> Iure tibi liceat, nostrae qui munia mentis 
<pol. anti. 1.392> Omnia, quin ipsas et mentes turpiter uni 
<pol. anti. 1.393> Fortuna tribuis? Quae certa lege reguntur, 
<pol. anti. 1.394> Haec recta esse queunt, sed in his quae forte cadent 
<pol. anti. 1.395> Progenerant atomi, nil certum, nil quoque rectum est. 
<pol. anti. 1.396> Nativam qui legem internaque dogmata nescit, 
<pol. anti. 1.397> Seque putat casu factum, nihil ille profecto 
<pol. anti. 1.398> Cum recta commune sibi Ratione fatetur. 
<pol. anti. 1.399> Nam quod percipimus, fortuna est, atque ita quondam 
<pol. anti. 1.400> Formari poterant homines, ut falsa putarent 
<pol. anti. 1.401> Quae nunc certa putant, et bis duo quinque viderent, 
<pol. anti. 1.402> Parvum etiam et stultum, quod nunc laudabile ducunt. 
<pol. anti. 1.403> Tale voluptati frenum iniecisse quid ergo 
<pol. anti. 1.404> Te iactas, quod inane iubes vanumque putari? 
<pol. anti. 1.405> NAM quod apud Sinas, ubi Solis prima renati 
<pol. anti. 1.406> Tela micant, studio celebres, legumque peritos 
<pol. anti. 1.407> Fama refert quosdam nullo mercedis amore 
<pol. anti. 1.408> Virtutem colere, ac Vitium formidine nulla 
<pol. anti. 1.409> Poenarum toto certatim excludere regno; 
<pol. anti. 1.410> Non tamen est aliqua fine Religione, nec omni 
<pol. anti. 1.411> Speque metuque vacat speciosa haec Regula morum, 
<pol. anti. 1.412> Et componendae lex ferme Stoica. vitae. 
<pol. anti. 1.413> Aeternam saltem normam, Verique Bonique 
<pol. anti. 1.414> Nativum exemplar non inficiantur, et Orbis 
<pol. anti. 1.415> Nescio quam veluti Rationem immotaque iura, 
<pol. anti. 1.416> Quorum a legitimo minimum desciscere cultu 
<pol. anti. 1.417> Non mode grande nefas, sed et irreparabile damnum. 
<pol. anti. 1.418> At quae iura tibi, quae lex, quae norma, quis ordo 
<pol. anti. 1.419> Quem non intulerit casus, mensve edita casu 
<pol. anti. 1.420> Nil solidum tibi, nil verum, nisi sola Voluptas. 
<pol. anti. 1.421> Unde voluptatem penes est adscribere rebus 
<pol. anti. 1.422> Iustitiae scelerisque notam, et ius dicere menti: 
<pol. anti. 1.423> Ut sua cuique Deus iam siat dira cupido. 
<pol. anti. 1.424> Sic et Iunones proprias, Geniosque Deosque 
<pol. anti. 1.425> Restituis, casu nobiscum et sorte creatos. 
<pol. anti. 1.426> Propria nam quidquid Natura requirit ab uno 
<pol. anti. 1.427> Quoque hominum, haec ipsi Venus est, Venus omnia subdens, 
<pol. anti. 1.428> Hoc cohibenda minus, quo quid vehementius ardet. 
<pol. anti. 1.429> Non aliter quam si patulo Neptunus hiatu 
<pol. anti. 1.430> Aggeribus ruptis Batavos exundet in agros, 
<pol. anti. 1.431> Claustraque dissiliant valido concussa Tridenti: 
<pol. anti. 1.432> Mergitur omnis humus: quaecumque ferocibus undis 
<pol. anti. 1.433> Obiicies frustra, Neptuni terra vorabit 
<pol. anti. 1.434> Ingluvies: rabido satius parere furori; 
<pol. anti. 1.435> Donec sponte sua re?uat, Corisque remissis, 
<pol. anti. 1.436> Ingentes demum liceat farcire ruinas, 
<pol. anti. 1.437> QUOD si permittam rectae Rationis ut usum 
<pol. anti. 1.438> Agnoscas, atque id nusquam variabile lumen 
<pol. anti. 1.439> Praeficias et iudiciis et moribus, ut sint 
<pol. anti. 1.440> Ad normam, nobis ergo simul esse fateris 
<pol. anti. 1.441> Nonnihil ingentium, quo libera facta regantur 
<pol. anti. 1.442> Ante Voluptatem; nec princeps amplius illa 
<pol. anti. 1.443> Censeri poterit, nec vitae regula nostrae: 
<pol. anti. 1.444> Imo pernicies hominum tabesque nefanda, 
<pol. anti. 1.445> Illius indomitos Ratio ni temperet aestus. 
<pol. anti. 1.446> Talis ad humanos usus convertitur ignis; 
<pol. anti. 1.447> Optimus ingratum membris depellere frigus, 
<pol. anti. 1.448> Extinctamque diem noctis reparare per umbram 
<pol. anti. 1.449> Et mollire cibum, et succos extrudere plantis, 
<pol. anti. 1.450> In calcem, in vitrum lapides mutare perustos, 
<pol. anti. 1.451> Et ferrum coquere et nigris fornacibus aurum: 
<pol. anti. 1.452> Quem si incauta manus tractaverit, ecce cremantur 
<pol. anti. 1.453> Tigna trabesque domus, tectis furit excita vento 
<pol. anti. 1.454> Flamma vorax; trepidi fugiunt per compita cives; 
<pol. anti. 1.455> Fit clamor gemitusque; volant contagia pestis 
<pol. anti. 1.456> Horrida, quae nullis poterunt succumbere lymphis; 
<pol. anti. 1.457> Templa ruunt; Omni de culmine depluit imber 
<pol. anti. 1.458> torridus; eversae fumant super aedibus aedes; 
<pol. anti. 1.459> Urbis ubi magna fuit, cinerum tolluntur acervi. 
<pol. anti. 1.460> Pervida sic toto bacchatur in Orbe Voluptas, 
<pol. anti. 1.461> Ac genus humanum vitiis grassantibus implet. 
<pol. anti. 1.462> Hanc si forte iugo subigas Rationis amarae, 
<pol. anti. 1.463> En subversa tibi ruit a fundamine moles; 
<pol. anti. 1.464> Nilque novi profers, quod non Academia pleno 
<pol. anti. 1.465> Dixerit ore tonans et Porticus atque Lyceum. 
<pol. anti. 1.466> Quod si debuerit Rationem antiere Voluptas, 
<pol. anti. 1.467> Ipsa sui et nostri domina est, frenumque recusat 
<pol. anti. 1.468> Tum Ratio genitrix virtutum et regula vitae, 
<pol. anti. 1.469> Serva Voluptatis tibi, non Regina videtur. 
<pol. anti. 1.470> Nunc, et vitium verbis obvolve modestis. 
<pol. anti. 1.471> SUNT qui Gassendo freti duce, sic Epicurum 
<pol. anti. 1.472> Defendant, nullum ut iactent genus huicce petitum 
<pol. anti. 1.473> Esse Voluptatis, nisi quod Virtute paratur. 
<pol. anti. 1.474> Hi fraudem ignorant virtutis nomine tectam; 
<pol. anti. 1.475> Fallacique viro nimium patienter adhaerent. 
<pol. anti. 1.476> Nempe quid est Virtus, quid Honestas, iudice Graio, 
<pol. anti. 1.477> Quem verbis lusi tanto dignantur honore, 
<pol. anti. 1.478> Tantis immeritum scribendo laudibus ornant? 
<pol. anti. 1.479> An Recti constans atque obfirmata cupido, 
<pol. anti. 1.480> Contra delicias, et cuncta pericula contra, 
<pol. anti. 1.481> Propositique tenax, vel c˘m malesuada Voluptas 
<pol. anti. 1.482> Obstiterit, terrorve minantiaque ora Tyranni? 
<pol. anti. 1.483> Non ita; sed placiti, quodcumque sit, integer usus, 
<pol. anti. 1.484> Absque dolore, metu, vel sollicitudinis umbra. 
<pol. anti. 1.485> Illa supercilio rigidi sit digna Catonis: 
<pol. anti. 1.486> Est, Epicure, tibi ridens et blandula virtus, 
<pol. anti. 1.487> Carpere delicias caute, vitaque fruisci. 
<pol. anti. 1.488> Non quod honestum in se pulchrumque est, hoc tibi gratum, 
<pol. anti. 1.489> Nam si esset, qui Socratico, quid Pythagoraeo 
<pol. anti. 1.490> Tramite distares, quid Religione severa? 
<pol. anti. 1.491> Sed tibi quod gratum, seiuncta labe timoris 
<pol. anti. 1.492> Et curae, subito culpa vacat, atque decorum est. 
<pol. anti. 1.493> Abs te non igitur posita in Virtute Voluptas, 
<pol. anti. 1.494> Ast in ea Virtus, tantum ars est rite fruendi 
<pol. anti. 1.495> Natura, non Naturam Ratione domandi. 
<pol. anti. 1.496> Sed Virtus nulla est, nisi cum frenata Voluntas 
<pol. anti. 1.497> Subditur imperio rectae Rationis, et omnes 
<pol. anti. 1.498> Continet affectus, nostro qui pectore surgunt, 
<pol. anti. 1.499> Edomitosque iugo reprimit, si quando rebellant 
<pol. anti. 1.500> Et quo maiores poscit victoria curas, 
<pol. anti. 1.501> Tante nobilior, tanto magis inclyta Virtus 
<pol. anti. 1.502> QUORSUM ergo tot consiliis monitisque salubres 
<pol. anti. 1.503> Se primum docuisse vias Epicurus Athenis 
<pol. anti. 1.504> Iactat, et ad mores totum applicuisse regendos 
<pol. anti. 1.505> Ingenium, verae ante alios virtutis amicus; 
<pol. anti. 1.506> Si, quam vocem tenus laudat, re interficit ipsa? 
<pol. anti. 1.507> Dempsit ubi quidquid moderatur gaudia mentis, 
<pol. anti. 1.508> Invitat cunctas moderanda ad gaudia mentes. 
<pol. anti. 1.509> Non scelus, at sceleri subiunctum saepe dolorem, 
<pol. anti. 1.510> Detestatur id est scelus ipsum diligit, imo 
<pol. anti. 1.511> Commendat, si forte metu aut moerore vacabit: 
<pol. anti. 1.512> Et stimulos acres iam sponte ruentibus addit. 
<pol. anti. 1.513> Estne igitur toties hominum instiganda libido, 
<pol. anti. 1.514> Invisis abscedat uti vel amata sequatur? 
<pol. anti. 1.515> Quam si praeceptis arcendam a crimine censes, 
<pol. anti. 1.516> Ne vaga prorumpat; cur haec evertere tentas, 
<pol. anti. 1.517> Quae vestris longe momento et robore praestant? 
<pol. anti. 1.518> Nam si, dum Superos tremimus, dum fulmen Olympi 
<pol. anti. 1.519> Terribilesque minas iramque Tonantis, et Orci 
<pol. anti. 1.520> Supplicia aeternosque Erebi exhorrescimus ignes, 
<pol. anti. 1.521> Peccamus tamen, ac terras scelera omnia mergunt; 
<pol. anti. 1.522> Quid, si vindictae nullus timor? Undique caedes, 
<pol. anti. 1.523> Undique ?agitia; atque hominum natum esse pigeret. 
<pol. anti. 1.524> Si Virtutis eras avidus, rectique bonique 
<pol. anti. 1.525> Tam sitiens, quid Religio tibi sancta nocebat? 
<pol. anti. 1.526> Aspera quippe nimis vita est? Asperrima certe 
<pol. anti. 1.527> Gaudenti vitiis, sed non Virtutis amanti. 
<pol. anti. 1.528> Ergo perfugium culpae, solisque benignus 
<pol. anti. 1.529> Periuris ac foedifragis, Epicure, parabas. 
<pol. anti. 1.530> Solam hominum faecem poteras devotaque furcis 
<pol. anti. 1.531> Devincire tibi capita, indignaeque patronus 
<pol. anti. 1.532> Nequitiae tantum, scelerisque assertor haberi, 
<pol. anti. 1.533> Cui tales animos viresque atque arma ministras 
<pol. anti. 1.534> Degener ille Bonis etenim non in ingruit horror 
<pol. anti. 1.535> Quem perimis: sibi nec restingui Tartara poscunt, 
<pol. anti. 1.536> Quos bene gesta satis tranquillant; ipsaque morum 
<pol. anti. 1.537> Integritas, et parta quies moderamine casto 
<pol. anti. 1.538> Vindicat a misera longae formidine poenae. 
<pol. anti. 1.539> His procul anguicomae strident crepitantque ?agellis 
<pol. anti. 1.540> Eumenides; procul his aeterna incendia fumant. 
<pol. anti. 1.541> DECLAMATOREM, Quinti, me forte vocabis, 
<pol. anti. 1.542> Quod Iustum Rectum Epicuri a mente recidam, 
<pol. anti. 1.543> Illum nec patiar titulo Virtutis abuti; 
<pol. anti. 1.544> Atque hilarem Sectam probrorum aspergine tanta 
<pol. anti. 1.545> Commaculem. Verum hancce notam sibi solus inussit 
<pol. anti. 1.546> Ipse lubens, Mundo c˘m legem, ac legis abegit 
<pol. anti. 1.547> Latorem; et nostrae lumen Rationis oriri 
<pol. anti. 1.548> Ex atomis; voluit caecis, ac forte coactis. 
<pol. anti. 1.549> Rectum nempe quid est? Illud quod regula firmat: 
<pol. anti. 1.550> Et Iustum? Quod lex faciendum praecipit: ergo 
<pol. anti. 1.551> Lex ubi nulla, nihil iustum est; ubi regula nulla, 
<pol. anti. 1.552> Nil rectum esse potest. Ratio Virtusque peribunt; 
<pol. anti. 1.553> Numine sublato, neque lex, neque regula perstant; 
<pol. anti. 1.554> Ergo nil iusti, nil recti permanet usquam: 
<pol. anti. 1.555> Filia Fortunae Ratio est, fictitia virtus. 
<pol. anti. 1.556> Incipe nunc adeo, fallax Epicure, videri 
<pol. anti. 1.557> Qualis es, ac tandem mentitos exue vultus. 
<pol. anti. 1.558> AT non attendis, Ratio dum innata fugatur 
<pol. anti. 1.559> Moribus ex hominum, atque animis proscribere Iustum 
<pol. anti. 1.560> Conaris, pariter Verum simul omne fugari. 
<pol. anti. 1.561> Nam Ratio nostros non tantum dirigit actus, 
<pol. anti. 1.562> Ast etiam quae sunt nobis extraria cernit 
<pol. anti. 1.563> Intuitu firmo: nec falli cauta veretur; 
<pol. anti. 1.564> Nam silet in dubiis, donec lux clarior umbras 
<pol. anti. 1.565> Dispulerit: cum splendor adest, testatur adesse, 
<pol. anti. 1.566> Iudicii tum certa fui; et quod iudicat, hoc est. 
<pol. anti. 1.567> Nam si res aliter quam clare conspicit, essent, 
<pol. anti. 1.568> Mentem perfida lux et non tuta tenebris 
<pol. anti. 1.569> Falleret aeternum; nil certi affulgeret unquam: 
<pol. anti. 1.570> Quin et vis animi foede omnis vana iaceret; 
<pol. anti. 1.571> Et nunc inter nos quae verba cupidine Veri 
<pol. anti. 1.572> Conferimus, sonitu in ventos ferrentur inani. 
<pol. anti. 1.573> Certum igitur nobis et ineluctabile, quidquid 
<pol. anti. 1.574> Perspicue viva Rationis luce videmus. 
<pol. anti. 1.575> Verum ex fortuito concursu principiorum 
<pol. anti. 1.576> Si mentes nostras et lucem effinxeris illam, 
<pol. anti. 1.577> Quo pacto, tibi quod certum est, verum esse probabis 
<pol. anti. 1.578> Casus erit quod Iam tibi sic appareat. Imo 
<pol. anti. 1.579> Sic potuere tuae coniungi semina mentis, 
<pol. anti. 1.580> Ut se aliter, quam sit, res omnis praebeat ipsi; 
<pol. anti. 1.581> Et quaecumque tibi iam nunc manifesta videntur, 
<pol. anti. 1.582> Quo manifesta magis, magis hoc contraria Vero 
<pol. anti. 1.583> Sint in se: quod si acciderit, temere omnia dicis. 
<pol. anti. 1.584> Maius parte sua. totum nunc credimus Omnes; 
<pol. anti. 1.585> Est fortasse minus; duplicatis quatuor octo 
<pol. anti. 1.586> Confieri, fortasse novem gignuntur. At illud 
<pol. anti. 1.587> Haud quisquam dubitat se se, dum cogitat, esse: 
<pol. anti. 1.588> Quidni etiam hoc falsum? Rationis lege perempta, 
<pol. anti. 1.589> Et lucem extinguis. Tua si doctrina manebit, 
<pol. anti. 1.590> Ut Iustum nihil est, verum nihil esse necesse est. 
<pol. anti. 1.591> Et quo Pyrrhonem gladio iugulare solebas, 
<pol. anti. 1.592> Hoc temet iugulas, hoc tu procumbis eodem. 
<pol. anti. 1.593> SED novus auxilio venit exspirantis amici 
<pol. anti. 1.594> Defensor, Iustum nativa lege doceri 
<pol. anti. 1.595> Qui negat, Hobbesius: nam praedicat arte repertum 
<pol. anti. 1.596> Cum coepere homines ad propria commoda nati, 
<pol. anti. 1.597> Atque fui tantum revera semper amantes, 
<pol. anti. 1.598> Alternis certare odiis, ac vivere rapto; 
<pol. anti. 1.599> Tunc, inquit, ne vis late daret omnia pessum, 
<pol. anti. 1.600> Ut pater et natus germanique, ut vir et uxor, 
<pol. anti. 1.601> Eiusdemque loci possent convivere cives, 
<pol. anti. 1.602> In coetus hominum quasdarn Prudentia leges 
<pol. anti. 1.603> Intulit ad commune bonum; queis publica sensim 
<pol. anti. 1.604> Utilitas, longique mali experientia, quamquam 
<pol. anti. 1.605> Invitos, timor imprimis parere coegit. 
<pol. anti. 1.606> Haec est, Hobbesium si consulis aut Epicurum. 
<pol. anti. 1.607> Iustitiae, necnon et Religionis origo. 
<pol. anti. 1.608> QUI de Iustitia, de Religione profanus 
<pol. anti. 1.609> Haec sine teste refert, liquido se prodit utrique 
<pol. anti. 1.610> Infensum, sed nil aliud probat. Haud ego gratis 
<pol. anti. 1.611> Fingere vana sinam. Vilescit origine tali, 
<pol. anti. 1.612> Nec vera est Virtus, quam sola creasse putatur 
<pol. anti. 1.613> Utilitas. Tamen hoc ipso victoria quaedam 
<pol. anti. 1.614> Obtigerit nobis, omen pignusque triumphi. 
<pol. anti. 1.615> Cum sine Iustitia, sine Religione fatetur 
<pol. anti. 1.616> Non poruissee hominum genus a feritate nefanda 
<pol. anti. 1.617> Primitus averti, sequitur, si neutra manebit, 
<pol. anti. 1.618> Pristina continuo redituram ad crimina vitam. 
<pol. anti. 1.619> PROTINUS hic possem, ni quem sequor ordo vetaret, 
<pol. anti. 1.620> Pectoribus nostris inscriptam ostendere legem, 
<pol. anti. 1.621> Et fas conspicuum Rationis lumine puro, 
<pol. anti. 1.622> Ante etiam Plebiscita aut consulta Senatus; 
<pol. anti. 1.623> Et naturam aeque Iusti Verique magistram: 
<pol. anti. 1.624> At ne digrediar, praesens in tempus omitto. 
<pol. anti. 1.625> Hoc tantum dicam: si nulla Bonique Malique 
<pol. anti. 1.626> Stet natura prius, legum quam edicta ferantur, 
<pol. anti. 1.627> Ius nil iuris habet; sed leges caeca libido 
<pol. anti. 1.628> Condidit, et ?uxo posuit fundamine: vano 
<pol. anti. 1.629> Iuri servire, iniusto est servire Tyranno. 
<pol. anti. 1.630> Nam cum ex arbitrio ius pendeat Omne, iuberi 
<pol. anti. 1.631> Id pariter potuit, posita quod lege vetatur; 
<pol. anti. 1.632> Quodque iubetur, idem potuit quoque lege vetari 
<pol. anti. 1.633> Iam vero commune bonum, quo nititur uno 
<pol. anti. 1.634> Hobbesius, ridenda viri commenda, refellit, 
<pol. anti. 1.635> Et sua eum discors ludit Sententia: quippe 
<pol. anti. 1.636> Si leges commune bonum genuisse putatur. 
<pol. anti. 1.637> Ergo aliquid, nondum prognata lege, fatendum est 
<pol. anti. 1.638> Esse boni: sua sunt igitur discrimina rebus. 
<pol. anti. 1.639> Quin etiam, quo vecordem male protrahit error 
<pol. anti. 1.640> Hobbesium! Solis si iusta iniustaque dicat 
<pol. anti. 1.641> Legibus enasci, sequitur, minus esse nefandum, 
<pol. anti. 1.642> Insontis letale viri in praecordia serrum 
<pol. anti. 1.643> Ultro demersisse, fidem quam solvere pactam: 
<pol. anti. 1.644> Cum tunc demum hominem crudeli perdere dextra 
<pol. anti. 1.645> Coeperit esse nefas, ubi pacto foedere se se 
<pol. anti. 1.646> Libera gens voluit prohibenti subdere legi. 
<pol. anti. 1.647> SED qui concedunt Ius Fasque fuisse necessum, 
<pol. anti. 1.648> Ne propriis rueret vitiis humana propago, 
<pol. anti. 1.649> Neve fui malesanus amor corrumperet Orbem 
<pol. anti. 1.650> Declarant quam sit per se exitiosa Voluptas, 
<pol. anti. 1.651> Qua scelerum inventrix alitur crescitque cupido. 
<pol. anti. 1.652> At quid susceptum fuerat mihi nempe probandum, 
<pol. anti. 1.653> O Quinti? Posita semel impietate Lucretii, 
<pol. anti. 1.654> Exundare nefas. Ut apertis Aeolus antris 
<pol. anti. 1.655> Cum subito celeres emisit carcere ventos, 
<pol. anti. 1.656> Illi obluctantes immensa per aequora currunt, 
<pol. anti. 1.657> Spumososque cient horrendo murmur ?uctus, 
<pol. anti. 1.658> Terrorem, exitium, noctemque et fulmina portant 
<pol. anti. 1.659> Ac Coelum et terras conferta nubila miscent: 
<pol. anti. 1.660> Sic vitia invadunt Orbem resoluta catenis, 
<pol. anti. 1.661> Dum regnat Stygis atque Dei secura Voluptas. 
<pol. anti. 1.662> DIC age: si qua foret regio sine legibus ullis, 
<pol. anti. 1.663> Ac sine consilio, sine Principe, libera qualem 
<pol. anti. 1.664> Absque Deo Terram esse iubes; ubi praemia nulla 
<pol. anti. 1.665> Virtutem, nullae sequerentur crimina poena 
<pol. anti. 1.666> Sed neque Virtutis nomen, neque criminis esset; 
<pol. anti. 1.667> Verum quisque sibi Deus et Rex; hanc-ne libenter 
<pol. anti. 1.668> Incoleres? In ea velles traducere vitam? 
<pol. anti. 1.669> Spinosae teneant illam, teneant Epicuri. 
<pol. anti. 1.670> Attamen hocce boni genus est, quod lege soluta 
<pol. anti. 1.671> Religionis, homo Graius provexit in Orbem: 
<pol. anti. 1.672> Hoc populis donum, hanc pacem promisit habendam. 
<pol. anti. 1.673> Letiferum certe munus dedit. Haeccine tantis 
<pol. anti. 1.674> Laudibus et fame lituo modulisque Camenae 
<pol. anti. 1.675> Decantata viri Sapientia: quem neque magnus 
<pol. anti. 1.676> Amphitryoniades, etsi tot monstra peremit, 
<pol. anti. 1.677> Nec Aea quae glandem simila mutavit eduli, 
<pol. anti. 1.678> Vitistatorque pater, ?avo nec Apolline natus 
<pol. anti. 1.679> Morborum domitor, Sectae si credimus isti, 
<pol. anti. 1.680> Humanam in gentem meritis aequare valebant? 
<pol. anti. 1.681> Scilicet egregium specimen bonitatis, iniquos 
<pol. anti. 1.682> Solari, mercede sua fraudare merentes. 
<pol. anti. 1.683> COETIBUS humanis ergo damnosa nocensque 
<pol. anti. 1.684> Disciplina viri; sed enim bona nulla, neque ipsa 
<pol. anti. 1.685> Quae cupidis mendax tanto promisit hiatu, 
<pol. anti. 1.686> In mortale genus confert; ea gaudia praeter, 
<pol. anti. 1.687> Quae sine doctoris monitu sat cognita cunctis. 
<pol. anti. 1.688> Nugaces velut aurifices pro divite vena 
<pol. anti. 1.689> Fumum dant avidis, et spem sine messe perennem: 
<pol. anti. 1.690> Credulus interea, pascit quem vana cupido, 
<pol. anti. 1.691> Dum falsis inhiat, veras deceptus in ignem 
<pol. anti. 1.692> Fundit opes, et avaritia rem decoquit ipsa. 
<pol. anti. 1.693> Tales, qui sidunt Epicuro, crede futuros: 
<pol. anti. 1.694> Ornatus animi virtutes, intima Recti 
<pol. anti. 1.695> Semina, divitias humanae gentis, amorem 
<pol. anti. 1.696> Numinis et fratrum disperdunt futilis ergo 
<pol. anti. 1.697> Laetitiae; quam sit revera quisque sequatur, 
<pol. anti. 1.698> Ipse parum sibi, nil reliquis conferre valebit. 
<pol. anti. 1.699> Nam te saepe monet Lucretius, ut tibi tantum 
<pol. anti. 1.700> Provideas faciasque satis, nec cetera cures. 
<pol. anti. 1.701> Sic et Graius homo prius hortabatur amicos, 
<pol. anti. 1.702> Ne quis ab ingenti studio, variisque molestum 
<pol. anti. 1.703> Redderet Officiis hoc tempus labile vitae; 
<pol. anti. 1.704> Indueretque graves collo subeunte catenas, 
<pol. anti. 1.705> Aut aliena gerens, Populive negotia tractans, 
<pol. anti. 1.706> Aut miserans inopem, aut lacrimans in funus amici. 
<pol. anti. 1.707> Sic animum Sapientis in omnibus esse volebat 
<pol. anti. 1.708> Lentum, et vitandi causa, maeroris inertem, 
<pol. anti. 1.709> Ut domui, patriae, toti esset inutilis Orbi; 
<pol. anti. 1.710> Nescius impense quidquam sibi velle suisque; 
<pol. anti. 1.711> Frigidus in cunctos et plumbeus, inque parentes; 
<pol. anti. 1.712> Praecipue memor intactam servare quietem, 
<pol. anti. 1.713> Deque sodalitio tantum decerpere, quantum 
<pol. anti. 1.714> Hinc propriae augerentur opes artesve fruendi; 
<pol. anti. 1.715> Uno contentus sese, sibi deditus uni. 
<pol. anti. 1.716> Ipsa nec eximitur tali de lege Voluptas. 
<pol. anti. 1.717> Sic etenim con?ans in libertate tuenda, 
<pol. anti. 1.718> Qua sine nil suave est, lepidum nihil atque venustum, 
<pol. anti. 1.719> Atticus hic vester, multo ut sermone sequaces 
<pol. anti. 1.720> Edoceat, qui sit mediis in ?oribus angor 
<pol. anti. 1.721> Spinarumque metus, nimio si ardore legantur. 
<pol. anti. 1.722> Propterea nexus animorum et vincla perhorrens 
<pol. anti. 1.723> Volgivagam Venerem praefert unius amori: 
<pol. anti. 1.724> Proh pudor! En igitur pigrae sapientia Sectae! 
<pol. anti. 1.725> QUOS vero tenet assiduus flagransque gubernat 
<pol. anti. 1.726> Religionis amor, non detrectare laborem, 
<pol. anti. 1.727> Non studiis animum certant exsolvere rectis, 
<pol. anti. 1.728> Non et pervigiles in publica commoda curas 
<pol. anti. 1.729> Abiicere, at consanguineis, patriaeque libentes 
<pol. anti. 1.730> Impendunt operam; solis nec semper amicis, 
<pol. anti. 1.731> Ast etiam ignotis. Nec tantum pectore maesto 
<pol. anti. 1.732> Cum lugente dolent, sed re solantur egenos, 
<pol. anti. 1.733> Atque favent miseris: neque enim pretiosa recusans 
<pol. anti. 1.734> Vincula, queis hominum coetus Natura ligavit. 
<pol. anti. 1.735> Quin etiam bello, causisque forensibus adsunt; 
<pol. anti. 1.736> Solliciti cum res humeris commissa requirit. 
<pol. anti. 1.737> Tranquilli tamen interius, quod iniqua perosi, 
<pol. anti. 1.738> Nil faciant, nisi quae ratio sinit, imperat, urget; 
<pol. anti. 1.739> Nilque boni linquant; quoniam pietate docentur, 
<pol. anti. 1.740> Quid Deus imprimis, quid mens sibi proxima testis, 
<pol. anti. 1.741> Foederis humani quid iura gradusque reposcant. 
<pol. anti. 1.742> Si nescis, habet ipsa suos Heroas, alitque 
<pol. anti. 1.743> Religio; sed enim stimulis melioribus illos 
<pol. anti. 1.744> Exacuit, quam spes incertae laudis, et auri 
<pol. anti. 1.745> Exitiosa fames, ac turbidus ardor honorum, 
<pol. anti. 1.746> Quae lacerant animos cupidine cuncta vorantes, 
<pol. anti. 1.747> Et suadent plerumque nefas. Mortalibus autem 
<pol. anti. 1.748> Nil suadet pietas, quod Recto abscedere possit; 
<pol. anti. 1.749> Cum nil respiciat, praeter ius fasque severum. 
<pol. anti. 1.750> Dic ab utro melius fuerit cultoribus Orbis 
<pol. anti. 1.751> Consultum, Graione viro, cui sola Voluptas 
<pol. anti. 1.752> Et lex et Deus est; nu eo qui Numen adorat 
<pol. anti. 1.753> SED quoniam non vi, non assuetudine morum, 
<pol. anti. 1.754> Non casu incerto, non scripta lege, sed ipso 
<pol. anti. 1.755> Ducimur instinctu Naturae, ut quisque putemus 
<pol. anti. 1.756> Amplectendum illud quod nobis utile summe est: 
<pol. anti. 1.757> (Hoc innatum homini saltem non esse negabis) 
<pol. anti. 1.758> Hinc sequitur, quo quid plus utilitatis habebit, 
<pol. anti. 1.759> Per se naturamque suam, durumve placensve 
<pol. anti. 1.760> Id fuerit, reliquis esse omnibus anteferendum 
<pol. anti. 1.761> Ergo paciferae si Religionis amore 
<pol. anti. 1.762> Nil erit utilius, si pestiferis Epicuri 
<pol. anti. 1.763> Commentis nil peius erit, quod utrumque probatum est? 
<pol. anti. 1.764> Religio vincat, nostrae sit regula vitae. 
<pol. anti. 1.765> Ex illa siquidem venit observantia natis 
<pol. anti. 1.766> In patres, famulis in heros, et civibus omnes 
<pol. anti. 1.767> In rerum dominos: dominis venit ille vicissim 
<pol. anti. 1.768> In cives amor; unde quies ac firma potestas. 
<pol. anti. 1.769> quisquis enim vere supremum numen adorat 
<pol. anti. 1.770> Sentit se partem populi per mutua vincti 
<pol. anti. 1.771> Officia; hinc alios proprium si vertat in usum, 
<pol. anti. 1.772> Se deberi aliis. Vestro sed dogmate contra 
<pol. anti. 1.773> Nil tutum superest; regnat pro iure libido 
<pol. anti. 1.774> Ridetur pietas, puerilis dicitur error; 
<pol. anti. 1.775> Ipsa cadit Virtus, nativaque destruitur Lex; 
<pol. anti. 1.776> Quam qui non audit, se tigribus atque leaenis 
<pol. anti. 1.777> Aequat, et humani coetus convincitur hostis. 
<pol. anti. 1.778> Omnia namque ad se referens: se cogitat unum 
<pol. anti. 1.779> Vivere, cum Vivat multis e millibus unus: 
<pol. anti. 1.780> Centrum se mundi, rerum caput atque Tyrannum 
<pol. anti. 1.781> Fingit; et ipse suo, quae non sunt subdita, subdit 
<pol. anti. 1.782> Imperio; pariterque volens et peccat et errat. 
<pol. anti. 1.783> Hinc natae, Stygio tanquam de gurgite, voces, 
<pol. anti. 1.784> Non dicto, non officio, pactisve ligari 
<pol. anti. 1.785> Prudentem, sed temporibus servire paratum: 
<pol. anti. 1.786> Regnandi causa violari posse sacrum ius: 
<pol. anti. 1.787> Nec parcendum illi quem laeseris. Impia sane 
<pol. anti. 1.788> Dogmata corruptae praecepta nefaria Sectae! 
<pol. anti. 1.789> Haec Epicureis aconita oriuntur in hortis. 
<pol. anti. 1.790> Indomitus veluti quadrupes ubi frena momordit, 
<pol. anti. 1.791> Par levibus ventis rapitur celerique sagittae; 
<pol. anti. 1.792> Exspatiatur agris, et fossas transilit audax; 
<pol. anti. 1.793> Tum si forte tubam, aut equitis crepitantia ?agra 
<pol. anti. 1.794> Audierit, cursum ingeminat, fugit ocior Euro, 
<pol. anti. 1.795> Inque leves nebulas volucri pede spargit arenam: 
<pol. anti. 1.796> Iussus restrictis tandem subsistere loris, 
<pol. anti. 1.797> Non equitem sentit, non lora; sed impete caeco 
<pol. anti. 1.798> Fertur, anhelantem donec fessumque relinquat 
<pol. anti. 1.799> Spiritus, ac tumidos vincat labor ipse furores. 
<pol. anti. 1.800> Haud secus illecebris diraque cupidine raptus, 
<pol. anti. 1.801> Pectore sacrilego qui Sanctum Numen abegit, 
<pol. anti. 1.802> Dissimulat quidquid verax et conscia Recti 
<pol. anti. 1.803> Alto corde monet Natura, neque audit habenas: 
<pol. anti. 1.804> Exhaustus tandem iactante libidinis aestu 
<pol. anti. 1.805> Concidit, incassum suspirans viribus aegris. 
<pol. anti. 1.806> ET certe cum nullus homo sit solus in Orbe, 
<pol. anti. 1.807> Qui datus est cunctis aequali iure fruendus; 
<pol. anti. 1.808> Publica privatis praeferri commoda debent: 
<pol. anti. 1.809> Namque homines praestat simul omnes esse beatos, 
<pol. anti. 1.810> Quam delectari, reliquis moerentibus, unum. 
<pol. anti. 1.811> Sic quivis aliena examine ponderat aequo. 
<pol. anti. 1.812> At quoties res nostra agitur, censere quod aequum est, 
<pol. anti. 1.813> Haud minus ac si res aliena ageretur, et ipso 
<pol. anti. 1.814> Naturae ductu, et recta Ratione iubemur 
<pol. anti. 1.815> Nec monitore opus est, qui suadeat ista docendo. 
<pol. anti. 1.816> Ecce ego sum et vivo; nil me mihi carius ipso est; 
<pol. anti. 1.817> Hinc vitam servare mihi, et servare beatam 
<pol. anti. 1.818> Debeo quantum in me fueritis debeo iustum est. 
<pol. anti. 1.819> Ast alii vivunt his se nil carius ipsis 
<pol. anti. 1.820> Vitam adeo servare sibi, et servare beatam 
<pol. anti. 1.821> Iure pari debent quod si fecere probandi: 
<pol. anti. 1.822> Si damnes eadem faciens iniustus es. Ergo 
<pol. anti. 1.823> Quisquis iustitiam sequitur si iudicat inter 
<pol. anti. 1.824> Seque aliumque, hoc praestet idem discrimine nullo, 
<pol. anti. 1.825> Quod duo disceptans inter, neque nomine notos. 
<pol. anti. 1.826> Quid faceret Iusto insistens et iniqua recusans? 
<pol. anti. 1.827> Haud dubie neutri permitteret alterius rem 
<pol. anti. 1.828> Aut vitam eripere. Hoc igitur sibi sentit et ipsi 
<pol. anti. 1.829> Non licitum. Sentit partem se totius Orbis: 
<pol. anti. 1.830> Quoque modo partem toto videt esse minorem 
<pol. anti. 1.831> Hoc etiam humano generi plus, quam sibi certo 
<pol. anti. 1.832> Deberi. Lux est eadem quae pandit utrumque. 
<pol. anti. 1.833> (Haec libasse fatis; dicentur pluribus olim.) 
<pol. anti. 1.834> EFFERA tantum igitur potuit suadere malorum 
<pol. anti. 1.835> Impietas, non Religio quae prava coercens 
<pol. anti. 1.836> Corda metu, spe recta fovet; cunctisque suum ius 
<pol. anti. 1.837> Spondet, et humanas vetat obbrutescere mentes. 
<pol. anti. 1.838> Quod si ductores Danaum, Calchante magistro, 
<pol. anti. 1.839> Tentarunt fato lacrymabilis Iphianassae 
<pol. anti. 1.840> (Grande nefas) classi celeres arcessere ventos, 
<pol. anti. 1.841> Ac laesum ultricis Numen placare Diana, 
<pol. anti. 1.842> Non haec vera Dei fecit reverentia; fecit 
<pol. anti. 1.843> Caeca superstitio et vani fallacia Vatis. 
<pol. anti. 1.844> Sed talis nunquam immites cecidisset ad aras 
<pol. anti. 1.845> Hostia, vesani dira ambitione parentis 
<pol. anti. 1.846> Iussa mori ni causa mali damnosa Voluptas 
<pol. anti. 1.847> Sacrilego Paridem prius in?ammasset amore; 
<pol. anti. 1.848> Ut iure hospitii violato, turpis adulter, 
<pol. anti. 1.849> Raptam Helenam, bellique faces in Pergama ferret. 
<pol. anti. 1.850> VERUM ne speres arte hac te posse beari, 
<pol. anti. 1.851> Quae laetis aeternum inhians et amara repellens, 
<pol. anti. 1.852> Libera iucundo tentat praecordia sensu, 
<pol. anti. 1.853> Dic mihi: num tibi res succedunt, optime Quinti 
<pol. anti. 1.854> Ex animo semper, respondentque omnia votis? 
<pol. anti. 1.855> Nam, si respondent, felix sane unus in Orbe es; 
<pol. anti. 1.856> Concessoque hominum nullum te munere iactas. 
<pol. anti. 1.857> Quamquam haud adscribes proprio bona tanta labori, 
<pol. anti. 1.858> Aut Sophie: neque enim rerum creat illa futuros 
<pol. anti. 1.859> Eventus, as serre monet quicumque creantur; 
<pol. anti. 1.860> Nec dat fortunae legem, sed dogmata menti. 
<pol. anti. 1.861> Sin tibi difficilem vitam sors dura paravit, 
<pol. anti. 1.862> Continuo iam te miserum nimis esse necesse est; 
<pol. anti. 1.863> Qui lenociniis rerum ac dulcedine captus, 
<pol. anti. 1.864> Moeroremque soles et quaeque molesta vereri. 
<pol. anti. 1.865> Namque parem aerumnis mala inexpectata ferendis 
<pol. anti. 1.866> Te non invenient: fracto, luxuque fluenti 
<pol. anti. 1.867> Non aderit, quae praestet opem, con?antia firma, 
<pol. anti. 1.868> Pectoris adversum casus quoscumque parati, 
<pol. anti. 1.869> Prorsus ut impavidum feriant stantemque ruinae. 
<pol. anti. 1.870> Nec solamen erit, Superum tibi nota voluntas. 
<pol. anti. 1.871> Pluribus ille malis obnoxius esse videtur, 
<pol. anti. 1.872> Qui mala perpetua formidat, avensque bonorum 
<pol. anti. 1.873> Non didicit curis animum durare ferendo. 
<pol. anti. 1.874> Ceu tener arboribus cum ?os adolescere coepit, 
<pol. anti. 1.875> Quem verni humectant rores, ac sole repenti 
<pol. anti. 1.876> Mollibus in ramis pubescens educat annus: 
<pol. anti. 1.877> Ah! si post Zephyri ?atus aurasque salubres, 
<pol. anti. 1.878> Intempestivo noctes Aquilone rigescunt, 
<pol. anti. 1.879> Uritur, et foliis inimico frigore laesis, 
<pol. anti. 1.880> Tabescit moriens, ac foedo vulnere languet. 
<pol. anti. 1.881> AT me non animi fallit quid ad ista reponas. 
<pol. anti. 1.882> Pauca peto, dicis; non me tenet ardor habendi; 
<pol. anti. 1.883> Non ego divitias, non vastas Regibus aedes 
<pol. anti. 1.884> Invideo nec quos miratur vulgus honores: 
<pol. anti. 1.885> Non mihi regna velim curis mordacibus empta; 
<pol. anti. 1.886> Non celebres magno mercari angore triumphos. 
<pol. anti. 1.887> Sed, quae iusta sinu fundit Natura venusto, 
<pol. anti. 1.888> His fruor: abstineo nullis; nec me pudet usquam 
<pol. anti. 1.889> Sugere mellitos genitricis ab ubere succos, 
<pol. anti. 1.890> Obvia cum steterit coram; quosque ipsa benigne 
<pol. anti. 1.891> Porrigit invitans, teneros decerpere fructus. 
<pol. anti. 1.892> Non me gesta movent aliena, nec anxius error 
<pol. anti. 1.893> Humani generis, c˘m se desaevit in ipsum 
<pol. anti. 1.894> Omnia percupiens avide, metu usque vicissim. 
<pol. anti. 1.895> Desipiant alii; caput obiectare periclis 
<pol. anti. 1.896> Non dubitent, atque innumeros ambire labores; 
<pol. anti. 1.897> Et pretiosa terant operosis tempora nugis: 
<pol. anti. 1.898> Ipse mea me involvo fatis virtus beatus; 
<pol. anti. 1.899> Et mihi vivere amo, donec breve transeat aevum, 
<pol. anti. 1.900> Innocuam et facilem, sine luctu et crimine vitam. 
<pol. anti. 1.901> SIC ais: at mecum, quae sint ea dicta, revolve, 
<pol. anti. 1.902> Si vacat. Hoc primum: non te talem esse negabo 
<pol. anti. 1.903> Qualem te perhibes, feliciter hactenus usum 
<pol. anti. 1.904> Sorte tua, scopulos vitasti, non tamen omnes: 
<pol. anti. 1.905> Longum forte tibi superest maris aequor arandum: 
<pol. anti. 1.906> Sunt et adhuc nimbi, Scyllae sunt atque Charybdes. 
<pol. anti. 1.907> Esto; viam institeris quae sit tutissima vitae, 
<pol. anti. 1.908> Multa quidem effigies aliis funesta pericla; 
<pol. anti. 1.909> Sed tibi quae impendent non declinabis, et una 
<pol. anti. 1.910> Elapsus, confestim alia mergere procella. 
<pol. anti. 1.911> Nusquam certa quies. Inviti, quot sumus, alto 
<pol. anti. 1.912> Volvimur Oceano; et cunctis suus imminet imber. 
<pol. anti. 1.913> NEMPE fames auri quae turpes urit avaros, 
<pol. anti. 1.914> Et quae tecta solet Regales ire per aulas 
<pol. anti. 1.915> Ambitio, famaeque sitis, per tela, per ignes 
<pol. anti. 1.916> Heroum stimulus, nullo te vulnere pungunt. 
<pol. anti. 1.917> Nobile servitium sic te, nec dives egestas 
<pol. anti. 1.918> Turbabunt: neque te miserum illa ex parte putabo. 
<pol. anti. 1.919> Sed si, qua frueris iam nunc, formosa iuventus, 
<pol. anti. 1.920> Firma valetudo, tranquillaeque otia Vitae, 
<pol. anti. 1.921> Et quae sufficiunt genio non multa petenti, 
<pol. anti. 1.922> Protinus avellentur, uti fert alea rerum; 
<pol. anti. 1.923> Florida nam sunt haec, et ?orum more labascunt; 
<pol. anti. 1.924> Si te desuetumque pati, et nil tale timentem 
<pol. anti. 1.925> Corripient morbi, lites, incendia, bella; 
<pol. anti. 1.926> Aut subito vinclis oneratum in carcere taetro 
<pol. anti. 1.927> Includet saevi lex imperiosa Tyranni, 
<pol. anti. 1.928> Si, cui fidebas, nequam te prodet amicus; 
<pol. anti. 1.929> Sive placens uxor misero abducetur amanti; 
<pol. anti. 1.930> Immatura tibi rapient seu funera natos; 
<pol. anti. 1.931> Si premet insontem grassata calumnia vitam; 
<pol. anti. 1.932> Morsuque invidiae si aegrescet fama vacillans: 
<pol. anti. 1.933> Quid facies? Quid tunc nunquam luxisse iuvabit? 
<pol. anti. 1.934> O Quinti! Quid aget tecum Natura? Novercam 
<pol. anti. 1.935> Certe, non matrem dices; frustraque vocabis 
<pol. anti. 1.936> Multa gemens. Aderunt elapsae gaudia vitae 
<pol. anti. 1.937> Ante oculos; memoremque animum, ceu spicula figent 
<pol. anti. 1.938> Tumque recrudescens oppresso in pectore vulnus 
<pol. anti. 1.939> Deiiciet tandem invitum, cogetque dolere. 
<pol. anti. 1.940> Et desiderio quis erit modus, atque pudori? 
<pol. anti. 1.941> Ab vobis equidem didici finem esse malorum, 
<pol. anti. 1.942> Spes ubi tota fugit, laqueum, tristemve cicutam: 
<pol. anti. 1.943> Pulchra Voluptatis sane solatia raptae, 
<pol. anti. 1.944> Praeclarum auxilium, dolor additus ipse dolori? 
<pol. anti. 1.945> Sic miser Assyrium Regnator Sardanapalus 
<pol. anti. 1.946> Post epulas, Venerem, levium et genus omne bonorum, 
<pol. anti. 1.947> Languentis vitae impatiens ac fortis iniquae, 
<pol. anti. 1.948> Struxit in urbe rogum seque et sua tradidit igni. 
<pol. anti. 1.949> En Epicureae dignissima meta palaestrae. 
<pol. anti. 1.950> NON ita, qui firma nixi morumque magistra 
<pol. anti. 1.951> Religione super. Nam praetereuntia rerum, 
<pol. anti. 1.952> Iam quasi praeterita hesternoque simillima somno, 
<pol. anti. 1.953> Despiciunt: aequo pede calcant et bona vitae, 
<pol. anti. 1.954> Et mala, Fortunaeque vices utriusque caducas. 
<pol. anti. 1.955> Nil breve, nil vacuum, nil quod marcescere possit 
<pol. anti. 1.956> Illos mente quatit solida: non aspera frangunt, 
<pol. anti. 1.957> Dulcia quos primum non emollire valebant. 
<pol. anti. 1.958> Communi quamvis hominum iactentur in unda 
<pol. anti. 1.959> Mortales, propriis quoque tempestatibus acti, 
<pol. anti. 1.960> Stant contra; medioque tenent vel in aequore portum, 
<pol. anti. 1.961> Praesagi vitae potioris: emuntque libentes 
<pol. anti. 1.962> Immensam aeternamque brevi sudore coronam, 
<pol. anti. 1.963> Et scite cupidi aeternis fugientia mutant. 
<pol. anti. 1.964> NEC tamen est, illos adeo ut virtutis avarae 
<pol. anti. 1.965> Insimules, tanquam spes esset sordida lucri, 
<pol. anti. 1.966> Et quasi damnosae fuga mercenaria culpae. 
<pol. anti. 1.967> Namque hominis natura bonum sibi semper et ultro 
<pol. anti. 1.968> Prosequitur, quoque instinctu desiderat esse, 
<pol. anti. 1.969> Hoc etiam esse bene. Id fateor, summamque bonorum 
<pol. anti. 1.970> Esse Voluptatem; modo scilicet inde petatur, 
<pol. anti. 1.971> Unde petenda venit; fitque inconcussa Voluptas, 
<pol. anti. 1.972> Sincera et vera, et nullis obnoxia damnis. 
<pol. anti. 1.973> Nam quid velle potest homo, ni vult esse beatus? 
<pol. anti. 1.974> Aut quid amat, nisi quo sperat se posse beari? 
<pol. anti. 1.975> Hoc unum variis quaerunt in moribus omnes: 
<pol. anti. 1.976> Vos per delicias et lenimenta dolorum; 
<pol. anti. 1.977> In quibus, ut vento, fluviique fugacibus undis, 
<pol. anti. 1.978> Ut molli pelagus quam saepe volutat arena, 
<pol. anti. 1.979> Ut sumo Stipulis qui se ?ammantibus effert, 
<pol. anti. 1.980> Nil stabile est; ubi se Veri spes conscia fundet. 
<pol. anti. 1.981> Illi, asperantes aevi quae falce metuntur, 
<pol. anti. 1.982> Quodque Deo minus est, non famam extendere pulchro 
<pol. anti. 1.983> Contemtu rerum, atque oculos percellere plebis, 
<pol. anti. 1.984> Ut Cynici, cupiunt; non ut Zenonis alumni, 
<pol. anti. 1.985> Se torvis onerant virtutibus, unde superbi Incedant, 
<pol. anti. 1.986> et se tacita venerentur acerra: 
<pol. anti. 1.987> In virtute Deum, atque Deum in mercede requirunt. 
<pol. anti. 1.988> AC velut integros fontes ducturus in hortum 
<pol. anti. 1.989> Nequaquam fodies puteos in valle palustri, 
<pol. anti. 1.990> Limus ubi, stagnansque lutum, graveolensque bitumen: 
<pol. anti. 1.991> Sed potius rupem herbiferam, seu frigida collis 
<pol. anti. 1.992> Viscera tentabis ferro, qua parte latentem 
<pol. anti. 1.993> Iuncus, et adnascens venam signabit arundo; 
<pol. anti. 1.994> Limpida tunc demum quaerenti se exerit unda: 
<pol. anti. 1.995> Sic ad sinceros tantae mercedis amantes 
<pol. anti. 1.996> Pura venit, frustraque aliis quaesita Voluptas; 
<pol. anti. 1.997> Quam violare dolor nequit, aut corrumpere luctus: 
<pol. anti. 1.998> Constantisque boni tot sunt in amore sapores, 
<pol. anti. 1.999> Illecebraeque, tuis ut Bacchanalibus (etsi 
<pol. anti. 1.1000> Vel centum vigeas iuvenisque valensque per annos) 
<pol. anti. 1.1001> Illo pervenias nunquam aut accedere possis, 
<pol. anti. 1.1002> Nedum: aequare piae momenta brevissima vitae. 
<pol. anti. 1.1003> Nam quod amant, et semper habent, et semper habebunt; 
<pol. anti. 1.1004> Quoque magis redamant, magis et redamantur ab illo: 
<pol. anti. 1.1005> Nec finis metus est: neque quidquam surgit amari 
<pol. anti. 1.1006> Floribus ex istis, atque hoc de fonte leporum, 
<pol. anti. 1.1007> Conscius unde animus sese ipse remordeat unquam: 
<pol. anti. 1.1008> Verum ut crescit amor, ius causaque crescit amandi. 
<pol. anti. 1.1009> SI tibi praeterea non formidanda videtur 
<pol. anti. 1.1010> Mors, hominum terror, quanto hanc animosius illi 
<pol. anti. 1.1011> Expectant? vitae illa tibi, postremamque rerum. 
<pol. anti. 1.1012> Meta est: his vitae poterunt quam saecula nulla 
<pol. anti. 1.1013> Claudere, principiam. Tua pes nil funditus ut sis, 
<pol. anti. 1.1014> Atque omnis moriare: Fovet spes laetior illos, 
<pol. anti. 1.1015> Mercedem meritis amplam post sata parari. 
<pol. anti. 1.1016> Haec spes ipsa sibi merces, certumque salutis 
<pol. anti. 1.1017> Augurium, aeternique boni praecepta Voluptas. 
<pol. anti. 1.1018> Ut videas, vel dum in terris hoc ducitur aevum, 
<pol. anti. 1.1019> Naturae donis potiora occurrere dona; 
<pol. anti. 1.1020> Cultoresque Dei iam te magis esse beatos. 
<pol. anti. 1.1021> QUID si autem invenies quod credimus, ultima cum te 
<pol. anti. 1.1022> Sustulerit, tenebrisque perennibus obruerit nox, 
<pol. anti. 1.1023> Nempe Deum ultorem, quem non cognoveris ante, 
<pol. anti. 1.1024> Vel potius notum fama neglexeris? Eheu! 
<pol. anti. 1.1025> Horresco reputans: tibi luditur alea, Quinti, 
<pol. anti. 1.1026> Magna nimis. Quoque te vertas, sit tua peior 
<pol. anti. 1.1027> Conditio nostra. Neque enim, si fallimur, 
<pol. anti. 1.1028> Erroris dabimus poenas: sors aequa manebit 
<pol. anti. 1.1029> Nos omnes; uno simul involvemur inani: 
<pol. anti. 1.1030> Tu, si deciperis, contra sine sine futurus 
<pol. anti. 1.1031> Infelix. Cur tanta igitur discrimina tentas? 
<pol. anti. 1.1032> INIUCUNDA haec sunt tamen atque obscura; reponis: 
<pol. anti. 1.1033> Nec patior dictis me duci, ut gaudia certa. 
<pol. anti. 1.1034> Quae me circumstant, et qualiacumque satis sunt 
<pol. anti. 1.1035> Post habeam dubiis; amensque honore futuri 
<pol. anti. 1.1036> Obvia dimittam; iussus quodcumque dierum est 
<pol. anti. 1.1037> Proiicere, incerti spe foenoris, et mihi longam 
<pol. anti. 1.1038> Accelerare necem, vivusque intrare sepulchrum. 
<pol. anti. 1.1039> Nec sum is, cui sapiant peregrinae, quas mihi iactas, 
<pol. anti. 1.1040> Deliciae; non me pulcherrima somnia tangunt. 
<pol. anti. 1.1041> Et quid suademus dimittas? Vincula, Quinti, 
<pol. anti. 1.1042> Vincula quae non res tibi sed te rebus amatis 
<pol. anti. 1.1043> Subiungunt. Quid proiicias? Quae tu ipse potitus 
<pol. anti. 1.1044> Fastidis plerumque, novis in rebus idipsum 
<pol. anti. 1.1045> Perpetuo captans, quod te iam saepe fefellit 
<pol. anti. 1.1046> Expertum, liquitque avidum, et meliora volentem. 
<pol. anti. 1.1047> Ceu lectum peragrat membris languentibus aeger, 
<pol. anti. 1.1048> In latus alternis laevum dextrumque recumbens: 
<pol. anti. 1.1049> Nec iuvat: inde oculos tollit resupinus in altum 
<pol. anti. 1.1050> Nusquam inventa quies; semper quaesita: quod illi 
<pol. anti. 1.1051> Primum in deliciis fuerat, mox torquet et angit; 
<pol. anti. 1.1052> Nec morbum sanat, nec fallit taedia morbi; 
<pol. anti. 1.1053> Sic tibi spem ellusam irritat, non corrigit error. 
<pol. anti. 1.1054> Hydropi ut misero sitis arida postulat undam, 
<pol. anti. 1.1055> Et vocat unda sitim. Sic perdita de?uit aetas: 
<pol. anti. 1.1056> Et vacuus rerum excedis, pertusaque semper 
<pol. anti. 1.1057> Dolia nequicquam vexas fugientibus undis. 
<pol. anti. 1.1058> Tormenti genus, omnis amor si servidus optes; 
<pol. anti. 1.1059> Emoreris; vel si tepidus, nil carpis amoeni. 
<pol. anti. 1.1060> Quid memorem curas, ipsoque in lacte venenum, 
<pol. anti. 1.1061> Quod mixtum illecebris dolet, invitusque fateri 
<pol. anti. 1.1062> Cogitur, ac tanta de?et Lucretius arte? 
<pol. anti. 1.1063> Curam horrescenti non est quaerenda Voluptas: 
<pol. anti. 1.1064> Ambarum genitrix, ambarum causa Cupido 
<pol. anti. 1.1065> Dulcibus illiciis captos ad tristia ducit. 
<pol. anti. 1.1066> Saepe bitumineis per stagna vaporibus ignes 
<pol. anti. 1.1067> Accensi noctu volitant, oculosque videntum 
<pol. anti. 1.1068> Aliciunt: captus malesuada luce viator 
<pol. anti. 1.1069> It quo ?amma vocat, villam ratus; inque paludem 
<pol. anti. 1.1070> Praecipitans, alta miser irretitur in ulva. 
<pol. anti. 1.1071> HOS igitur laqueos fugiens, quo denique damno 
<pol. anti. 1.1072> Iustus eris, prudens, castus, fortisque, piusque; 
<pol. anti. 1.1073> Tantine esse hominem constat? vel, si illa probari 
<pol. anti. 1.1074> Non possent, quae certa voco, quae somnia dicis; 
<pol. anti. 1.1075> Nonne bonum immensum, purum immutabile praesens 
<pol. anti. 1.1076> Quaerere pulchrius est. quam turbida, parva, caduca 
<pol. anti. 1.1077> Sectari? Certum sibi finem in rebus agendis 
<pol. anti. 1.1078> Proposuisse Deum, cuius de fonte benigno 
<pol. anti. 1.1079> Nil non sperare est. quam casu semper agentem 
<pol. anti. 1.1080> Fortunam, et caecas atomos hinc inde volantes, 
<pol. anti. 1.1081> At que Voluptatem fragili fundamine nixam, 
<pol. anti. 1.1082> Adduxit quam hesterna dies, quam crastina; tollet. 
<pol. anti. 1.1083> DURUM opus est, ais. At gratis bona nulla parantur 
<pol. anti. 1.1084> Nonne etiam ipsa sibi venit empta. labore Voluptas? 
<pol. anti. 1.1085> Ignotus Deus est, inquis. Sed noscere quanti est? 
<pol. anti. 1.1086> Cuius res agitur, lite hac pendente? Deine; 
<pol. anti. 1.1087> An tua? Si obscurum est vitam post fata futuram, 
<pol. anti. 1.1088> Clarius est-ne tibi penitus nihil esse futurum? 
<pol. anti. 1.1089> Si liquet, ostendas; etenim vulgata neganti 
<pol. anti. 1.1090> Hoc incumbit onus: si non liquet, inde timendum. 
<pol. anti. 1.1091> Nil metuis; certique loco tibi stare videtur, 
<pol. anti. 1.1092> Quod dubium est; sequeris dulces pro luce tenebras; 
<pol. anti. 1.1093> Nempe placent: placet exitium: nox te illa. necabit; 
<pol. anti. 1.1094> Et consanguineus leti sopor iste profecto est. 
<pol. anti. 1.1095> Una salus: hanc mortiferam turbare quietem, 
<pol. anti. 1.1096> Et male torpentes animi compungere sensus. 
<pol. anti. 1.1097> Alterutrum quin sit, non, ut consido, negabis: 
<pol. anti. 1.1098> In dubiis porto, quae pars est tutior, illam 
<pol. anti. 1.1099> Recta sequi suadet Ratio. Si fama referret 
<pol. anti. 1.1100> Grassari silva in magna tectisque viarum flexibus, 
<pol. anti. 1.1101> Hostiles turmas agmenve latronum 
<pol. anti. 1.1102> Auderes, vel in ambiguo, tentare minaces 
<pol. anti. 1.1103> Insidias, atque infami te credere silvae? 
<pol. anti. 1.1104> Rem tibi, ni fallor, prius, inclarescere velles. 
<pol. anti. 1.1105> Hic maior metui locus est. Saltem hoc ego dictis, 
<pol. anti. 1.1106> Dum caligantes discussero plenius umbras, 
<pol. anti. 1.1107> Evicisse putem; quam sit sententia fallax 
<pol. anti. 1.1108> Et damnosa, Deum nostris quae mentibus aufert; 
<pol. anti. 1.1109> Quam variis intexta dolis, quam plena pericli: 
<pol. anti. 1.1110> At contra; quam sint solatia firma piorum, 
<pol. anti. 1.1111> Quos bona nulla movent, nisi quae infinita putentur. 
<pol. anti. 2.1> NE vitio vertas, quod eos tibi forte timores 
<pol. anti. 2.2> Reddiderim, quos abstulerat facundia Vatis 
<pol. anti. 2.3> Romani, potumque in dulci nectare virus. 
<pol. anti. 2.4> Non ego te miserum volo, Quinti, sed sine fuco 
<pol. anti. 2.5> Felicem; in tuto positum, expertemque pericli, 
<pol. anti. 2.6> Non incautum, et per iucunda in tristia euntem. 
<pol. anti. 2.7> Propterea primo rerum ne crede colori. 
<pol. anti. 2.8> Sape venenatus latuit sub floribus anguis: 
<pol. anti. 2.9> Sape salutiferos habuit gravis herba sapores. 
<pol. anti. 2.10> Alternant humana vicesque a tempore sumunt: 
<pol. anti. 2.11> Haerent perpetuo moerorque et gaudia nexu. 
<pol. anti. 2.12> Vidi ego, nimbosum stringentibus aera ventis, 
<pol. anti. 2.13> Nudatos tristi sentes horrere pruina; 
<pol. anti. 2.14> Vere, coronari sertis ac fronde virenti. 
<pol. anti. 2.15> Vidi etiam Zephyris turgentia vela secundis 
<pol. anti. 2.16> Exultare salo, et plaudentes ire per undas; 
<pol. anti. 2.17> Mox ruere in scopulos, et caeco vortice mergi. 
<pol. anti. 2.18> NEC fuit haec mihi mens, ut prona credulus aure 
<pol. anti. 2.19> Acciperes, tibi quae nondum perpensa paterent. 
<pol. anti. 2.20> Hoc unum volui primum et contendere pergo, 
<pol. anti. 2.21> Ne votis blandita tuis doctrina Lucreti 
<pol. anti. 2.22> fascinet ingenuam, magico ceu carmine, mentem; 
<pol. anti. 2.23> Quin prius experiare quibus sit fulta columnis. 
<pol. anti. 2.24> PRINCIPIO geminas, exploso numine Divum, 
<pol. anti. 2.25> Aeternas, per se stantes Epicurus in Orbe 
<pol. anti. 2.26> Constituit rerum causas: corpuscula prima 
<pol. anti. 2.27> Materiae; spatiumque, in quo moveantur, inane. 
<pol. anti. 2.28> Namque locus nisi sit vacuus, quo pulsa recedant 
<pol. anti. 2.29> Corpora, res, inquit, posset non ulla moveri: 
<pol. anti. 2.30> Sed quantum premeret veniens, tantum altera, plenis 
<pol. anti. 2.31> Omnibus, officeret venienti, et cedere nollet. 
<pol. anti. 2.32> Hinc toto gravis Orbe sopor, sterilisque veternus. 
<pol. anti. 2.33> Inde patet solidis qua re liquentia distent: 
<pol. anti. 2.34> Pluribus haec loculis conspersa vacantibus; illa 
<pol. anti. 2.35> Perpaucis. Et densa pari discrimine pugnant 
<pol. anti. 2.36> Cum raris. Vacuum magis aut minus omnia replet: 
<pol. anti. 2.37> Praeterea nullo finitum tempore, nullo 
<pol. anti. 2.38> Limite vallatum, nulla mutabile causa, 
<pol. anti. 2.39> Immotum et constans, longe lateque profundum est, 
<pol. anti. 2.40> Quanquam incorporeum, penitusque intactile; mentem 
<pol. anti. 2.41> Ut si tantum habeat, iam sit Deus. Errat in illo 
<pol. anti. 2.42> Profluus ac volucris minimorum exercitus, aeque 
<pol. anti. 2.43> Fine carens, numeroque; ac frontibus undique pugnat 
<pol. anti. 2.44> Adversis: qui iure pari, nisi mente careret, 
<pol. anti. 2.45> Vota hominum accipere, et posset Deus alter haberi. 
<pol. anti. 2.46> SCILICET aeternas, immortalesque docebat 
<pol. anti. 2.47> Esse Atomos: quarum conventu cuncta repente 
<pol. anti. 2.48> Surgere: discessuque eadem resoluta perire: 
<pol. anti. 2.49> Cum nihil ex nihilo fiat, possitve relabi 
<pol. anti. 2.50> In nihilum. Solida quoque eas pollere volebat 
<pol. anti. 2.51> Simplicitate; suis, quod nexibus omnia fundent 
<pol. anti. 2.52> Corpora: sed simplex nisi sit quo singula fiunt, 
<pol. anti. 2.53> Principium assignari aliud, semperque necesse est 
<pol. anti. 2.54> Ipsi principio; donec veniatur ad unum, 
<pol. anti. 2.55> Cui tandem primaeva rei tribuatur origo. 
<pol. anti. 2.56> UNDE Atomos ut principio sic fine carentes, 
<pol. anti. 2.57> Mortisque expertes, individuasque, perennesque 
<pol. anti. 2.58> Esse iubet: venit omnis enim mors corporis uno 
<pol. anti. 2.59> Particularum ex discidio, queis constitit ante. 
<pol. anti. 2.60> Pars itaque est Atomus, non Totum; at tota sine ullis 
<pol. anti. 2.61> Partibus, aut Vacuo. Quare impenetrabilis esse 
<pol. anti. 2.62> Ponitur; atque ad eam ventum est cum forte secando, 
<pol. anti. 2.63> Tum cessare labor, praecidendique potestas. 
<pol. anti. 2.64> Et minima est porro: nam si paulo amplior, esset 
<pol. anti. 2.65> Non sine particulis, ac simplicitate careret. 
<pol. anti. 2.66> Quapropter tactus hominum fugit; ac bene multas 
<pol. anti. 2.67> Unum in concilium congestas esse necessum est, 
<pol. anti. 2.68> Ut feriant nostros facto velut agmine sensus. 
<pol. anti. 2.69> HAEC sunt, si qua fides Epicuro, exordia rerum, 
<pol. anti. 2.70> Semina Materiae, quibus est natura creata 
<pol. anti. 2.71> Omnis, et assidua renovari prole videtur. 
<pol. anti. 2.72> Sic semel orta manet, supera nihil indiga Mentis: 
<pol. anti. 2.73> Donec, uti certam casu concreta figuram 
<pol. anti. 2.74> Induit, hanc olim casu disiecta relinquat. 
<pol. anti. 2.75> Semina nil praeter motum formasque requirunt. 
<pol. anti. 2.76> Namque per immensi dum caca vagantur Inanis 
<pol. anti. 2.77> Imperium, ac celeri tranant spatia omnia cursu, 
<pol. anti. 2.78> Accidit ut, variis cum sint affecta figuris, 
<pol. anti. 2.79> Perpetuo varias inter se concita plagas 
<pol. anti. 2.80> Accipiant, reddantque; ex quo pars iuncta cohaerent, 
<pol. anti. 2.81> Et pars dissiliunt; prout ipso verberis ictu, 
<pol. anti. 2.82> Formarumque modis potuit contingere. 
<pol. anti. 2.83> Sicut, Sole per angustam radios mittente fenestram, 
<pol. anti. 2.84> Pulveris emoti ramenta minuta videmus 
<pol. anti. 2.85> Ire, redire, levesque diu volitare per auras, 
<pol. anti. 2.86> Alternis vertare occursibus, et quasi ludum 
<pol. anti. 2.87> Sparsim agere inter se; donec vi denique motus, 
<pol. anti. 2.88> Cuncta solo depressa cadant, aliisque locum dent. 
<pol. anti. 2.89> NEC tamen innumeras his omnibus esse figuras 
<pol. anti. 2.90> Credideris; finita etenim sunt limite quodam 
<pol. anti. 2.91> Formarum genera: at finitur limite nullo 
<pol. anti. 2.92> Seminium cuiusque typi, cuiusque figura. 
<pol. anti. 2.93> Nam, verbi causa, sunt infinita rotunda, 
<pol. anti. 2.94> Innumerique cubi, infinita triangula, quadra, 
<pol. anti. 2.95> Ceteraque id genus; at solum bis mille figura, 
<pol. anti. 2.96> Ter-ve, quater-ve: nihil nam reffert quantus earum 
<pol. anti. 2.97> Sit numerus, numero finitas esse satis sit. 
<pol. anti. 2.98> Qualia sunt variis herbarum semina formis 
<pol. anti. 2.99> Praedita; si fingas esse infinita per Orbem 
<pol. anti. 2.100> Lactuca, foeni, viciae, lentisque, thymique, 
<pol. anti. 2.101> Et quot alunt horti, montes, ac florida prata: 
<pol. anti. 2.102> Nec tamen herbarum toto visuntur in Orbe 
<pol. anti. 2.103> Innumerae species, quibus exornata nitescit, 
<pol. anti. 2.104> Temporibusque suis vestit se daedala tellus. 
<pol. anti. 2.105> Perpaucis ut verba sonis diversa creantur 
<pol. anti. 2.106> Per coetus populorum, et possunt plura creari 
<pol. anti. 2.107> Ac prodire novis hominum sermonibus, etsi 
<pol. anti. 2.108> Necdum sunt, nec forsan erunt. Sic tibia cantus 
<pol. anti. 2.109> Omnigenos tibi parva dabit: sic fistula Fauni, 
<pol. anti. 2.110> Disparibus tantum septem compacta cicutis. 
<pol. anti. 2.111> SIC, dum pressa gravi signatur pagina praelo, 
<pol. anti. 2.112> Qui foliis inventa suis aliena propagant, 
<pol. anti. 2.113> Bis duodena sibi scripturae elementa legendae 
<pol. anti. 2.114> Usurpare solent, totidem distincta per arcas, 
<pol. anti. 2.115> Quadratis donec veniant digesta tabellis, 
<pol. anti. 2.116> Unde leves atrata bibunt vestigia charta. 
<pol. anti. 2.117> Ut variis repetita modis, ac saepe recurrens 
<pol. anti. 2.118> Innumeras eadem componit littera voces: 
<pol. anti. 2.119> Concentus sic per varios, nexusque iugales, 
<pol. anti. 2.120> Paucae perfiunt opera infinita figurae. 
<pol. anti. 2.121> QUOD si ita dissultant Atomi aversaeque recedunt, 
<pol. anti. 2.122> Ut nihil arripiant, et vincla iniecta recusent 
<pol. anti. 2.123> Discordes, nullum inde potest coalescere corpus. 
<pol. anti. 2.124> Hinc odia et lites; hinc rixae et iurgia. Verum 
<pol. anti. 2.125> Si faciles primo contactu foedera iungunt, 
<pol. anti. 2.126> Nascitur extemplo nova res, et in orbe renidet; 
<pol. anti. 2.127> Ac specimen certum concordis habetur amoris. 
<pol. anti. 2.128> Iam si dissiliunt partim, Partimque cohaerent, 
<pol. anti. 2.129> Atque intercepti connexae forte relinquunt 
<pol. anti. 2.130> Plusve minusve loci, mollis vel dura oritur res, 
<pol. anti. 2.131> Aut levis aut gravis, aut liquens aut mole sua Stans. 
<pol. anti. 2.132> Ramosis e principiis quae corpora casus 
<pol. anti. 2.133> Texuerit, si sint arcte compacta, rigescunt; 
<pol. anti. 2.134> Si laxe, minimo videas lentescere motu. 
<pol. anti. 2.135> Sic ex hamatis fieri contingit acerba; 
<pol. anti. 2.136> Dulcia sed fiunt ex laevibus atque rotundis. 
<pol. anti. 2.137> NEC praetermittam quo motu haec omnia fiant. 
<pol. anti. 2.138> Nempe graves Atomos ferri omnes sponte deorsum 
<pol. anti. 2.139> Edocuit, celeresque pari descendere lapsu: 
<pol. anti. 2.140> Cum gravium casus intersita sola morentur; 
<pol. anti. 2.141> Nil autem occurat medium per Inane, quod obsit. 
<pol. anti. 2.142> Ergo Atomus praeceps venit e regionibus altis; 
<pol. anti. 2.143> Cumque in dissimilem ruit offenditque cadendo; 
<pol. anti. 2.144> Si renuat iungi, subito resilire coacta 
<pol. anti. 2.145> Tollitur in superas, unde illuc venerat, oras: 
<pol. anti. 2.146> Altera donec ei se tandem adiungere possit. 
<pol. anti. 2.147> Sic Solem, Lunam, et quae pascit vividus aether 
<pol. anti. 2.148> Sidera, sive suis radiis immota coruscant, 
<pol. anti. 2.149> Sive repercusso palantia sole refulgent, 
<pol. anti. 2.150> Partus fortunae varios, ludibria casus, 
<pol. anti. 2.151> Strenuus inventor, nata et concreta ferebat: 
<pol. anti. 2.152> Sic terras etiam, sic undas, aera et ignem, 
<pol. anti. 2.153> Fructus omnigenos, hominesque ferasque Deosque: 
<pol. anti. 2.154> (Nam sinit ille Deos, pecus immortale, putari, 
<pol. anti. 2.155> Dummodo posse nihil, nihil et curare putentur) 
<pol. anti. 2.156> Hinc animos hominum, ceu corpora cetera nasci 
<pol. anti. 2.157> Atque mori; nec Materiae, nec motibus ullum 
<pol. anti. 2.158> Esse genus causae, possit quae iure timeri. 
<pol. anti. 2.159> EST operae pretium, Quinti, mysteria tanta 
<pol. anti. 2.160> Scrutari pedetentim; illasque evolvere causas, 
<pol. anti. 2.161> Quae per se stantes, Epicuro iudice, Numen 
<pol. anti. 2.162> Funditus excludunt. Etenim si vera profatur, 
<pol. anti. 2.163> Non est ut trepides vano terrore Tonantis; 
<pol. anti. 2.164> At si falsa, Deum credas timeasque necesse est. 
<pol. anti. 2.165> PRIMUM oro obtestorque velis advertere mentem, 
<pol. anti. 2.166> Quanta Neoclidae sapientis, quo duce pugnas, 
<pol. anti. 2.167> In detrectandis fuerit fallacia Divis. 
<pol. anti. 2.168> Proh dolor! Hoc cives potuit deludere fuco! 
<pol. anti. 2.169> Scilicet ille Deos non ausus pellere Athenis 
<pol. anti. 2.170> (Socratis iniusta nece, Protagoraeque recenti 
<pol. anti. 2.171> Territus exilio ) tamen ut re tolleret ipsa, 
<pol. anti. 2.172> Ridiculos fecit; rerum quaecumque geruntur 
<pol. anti. 2.173> Immunes, etiam ignaros; procul omnibus Orbis 
<pol. anti. 2.174> Partibus extorres; tantum intermundia quaedam 
<pol. anti. 2.175> incolere, atque illic aeterna per otia laetos 
<pol. anti. 2.176> Vivere permisit, regionis inanis inanes 
<pol. anti. 2.177> Indigenas. Verum ne quis cum plebe putaret 
<pol. anti. 2.178> Haec illi persuasa animo, prout ore sonabant, 
<pol. anti. 2.179> His super exulibus quae non pugnantia dixit? 
<pol. anti. 2.180> Mitto desidiam et languens sine viribus avum. 
<pol. anti. 2.181> Sed nihil esse potest in Toto praeter Inane, 
<pol. anti. 2.182> Atque Atomos. Atomis et inani singula constant. 
<pol. anti. 2.183> Singula propterea fiunt pereuntque vicissim, 
<pol. anti. 2.184> Quod veniant Atomi semper, semperque recedant. 
<pol. anti. 2.185> Dic, Epicure, mihi: qualis natura Deorum est? 
<pol. anti. 2.186> Ex Atomis? Ergo non immortalis. Inanes 
<pol. anti. 2.187> Te voluisse Deos igitur fatearis oportet. 
<pol. anti. 2.188> Cumque dares illis non corpus, sed quasi corpus; 
<pol. anti. 2.189> Et plenas humore sacro, quasi sanguine, venas; 
<pol. anti. 2.190> Et formam humanae similem, sublestaque membra; 
<pol. anti. 2.191> has te non puduit populis obtrudere nugas? 
<pol. anti. 2.192> Porro utcumque deos Epicurus noverit, esto: 
<pol. anti. 2.193> Saltem divine vel sunt sine corpore mentes; 
<pol. anti. 2.194> Nostraque mens adeo sine corpore stare valebit: 
<pol. anti. 2.195> Vel sunt corporeae, tamen immortale per aevum 
<pol. anti. 2.196> Duraturae; igitur mens immortalis et esse 
<pol. anti. 2.197> Nostra potest, quamvis constaret corpore. Cernis 
<pol. anti. 2.198> Quam male Graius homo doctrinae arcana nefandae 
<pol. anti. 2.199> Dissimulet, propriique operis fundamina solvat. 
<pol. anti. 2.200> IAM vero hoc Spatium quod, eodem iudice, per se est, 
<pol. anti. 2.201> Hoc Vacuum sine quo suasit nil posse moveri, 
<pol. anti. 2.202> In quo materies, inquit, facienda fuisset, 
<pol. anti. 2.203> Si posset fieri quondam, nec staret ab aevo; 
<pol. anti. 2.204> Istud Inane quid est? Si per se corporis expers, 
<pol. anti. 2.205> Tempore si nullo finitum, limite nullo 
<pol. anti. 2.206> Ballatum, nullis variabile motibus, ac si 
<pol. anti. 2.207> Esse suum e propriis Naturae viribus haurit; 
<pol. anti. 2.208> Aut deus, aut nihil est. Etenim cum maxima certe 
<pol. anti. 2.209> Argumenta Dei iam confitearis in illo, 
<pol. anti. 2.210> Et solae desint ipsi mens atque potestas, 
<pol. anti. 2.211> Cur desint, ego nec video, nec dicere possis. 
<pol. anti. 2.212> Quidquid enim per se est, quale est, tale esse necessum est; 
<pol. anti. 2.213> Atque adeo sic est, quia sic non esse repugnat. 
<pol. anti. 2.214> Ergo si Spatium per se se dixeris esse, 
<pol. anti. 2.215> Per se infinitum, per immutabile dicis, 
<pol. anti. 2.216> Per se mente carens, ac per se viribus orbum. 
<pol. anti. 2.217> Esse igitur debet ratio certissima quaedam, 
<pol. anti. 2.218> Cur infinitum, immensum, immortale, quiescens, 
<pol. anti. 2.219> Dotibus haud valeat tantis coniungere mentem, 
<pol. anti. 2.220> Atque potestatem; per seque quod obtinet ut sit, 
<pol. anti. 2.221> Per se anima careat, nec vi quoque polleat ulla; 
<pol. anti. 2.222> Sic, ut mentem illi, vel vires esse repugnet. 
<pol. anti. 2.223> QUAE tantum; ni fallor, abest ut iuncta repugnent, 
<pol. anti. 2.224> Ut potius rear inter se non posse revelli. 
<pol. anti. 2.225> nam quidquid per se est, infinitum esse necesse est 
<pol. anti. 2.226> Omni parte sui penitus, nec tempore tantum 
<pol. anti. 2.227> Atque loco, sed et omnimodis; cunctasque profecto 
<pol. anti. 2.228> Quotquot sunt, aut esse queunt, comprendere dotes. 
<pol. anti. 2.229> Illius est natura ut sit; quodcumque per Orbem 
<pol. anti. 2.230> Esse potest, ipsum est, aut derivatur ab ipso. 
<pol. anti. 2.231> Quaenam erit haec igitur peregrina, vel intima causa, 
<pol. anti. 2.232> Quae rem infinitam restringat finibus ullis? 
<pol. anti. 2.233> Nonne homini mens est aliqua, et vis insita quaedam? 
<pol. anti. 2.234> Ast homo non per se est: et quod per se esse fateris 
<pol. anti. 2.235> Atque infinitum, sine vi, sine mente putetur? 
<pol. anti. 2.236> Elige. Si Spatium per se est, Deus ipse profecto est. 
<pol. anti. 2.237> 	Si Deus esse nequit, nihil est, aut corpus idipsum est. 
<pol. anti. 2.238> Esse negas corpus' nihil est. Quodcumque lubebit 
<pol. anti. 2.239> De nihilo dicas, hoc de ipso decere Inani 
<pol. anti. 2.240> In promptu est: Atomos tollas ac restet Inane, 
<pol. anti. 2.241> Restabit nihil. Ex Atomis quodcumque lubebit 
<pol. anti. 2.242> In vacuo facias, fiet quoque semper idipsum 
<pol. anti. 2.243> In nihilo. Vacuum fateor non esse creatum; 
<pol. anti. 2.244> Quidquid enim nihil est, per se nihil esse necesse est. 
<pol. anti. 2.245> Immotum et cunctis aeque est penetrabile rebus; 
<pol. anti. 2.246> Namque repugnaret, quod non est, posse moveri, 
<pol. anti. 2.247> Aut motis obstare. Etiam immortale fatebor; 
<pol. anti. 2.248> nam qui desineret, quod numquam coeperit esse? 
<pol. anti. 2.249> Immensum hoc sensu; mensura nam caret omni, 
<pol. anti. 2.250> Quod nihil est. At tu pugnas tecum ipse, Lucreti, 
<pol. anti. 2.251> Cum statuis magni tenebroso in gurgite Inanis 
<pol. anti. 2.252> Currere praecipites Atomos atque ima petentes. 
<pol. anti. 2.253> Nam spatii immensi quaenam sint summa? Negasti, 
<pol. anti. 2.254> Deinde pati, et revocare gradum, atque ad summa reverti: 
<pol. anti. 2.255> Nam spatii immensi quaenam sint summa? Negasti, 
<pol. anti. 2.256> Quodlibet in Vacuo centrum, dextram atque sinistram, 
<pol. anti. 2.257> Et rides qui dant finem et quasi moenia Mundo: 
<pol. anti. 2.258> Nonne meo potius digna est sententia risu, 
<pol. anti. 2.259> Quae superas partes Immenso fingit et imas? 
<pol. anti. 2.260> Dicere nec poteris fundi ceu culminis expers, 
<pol. anti. 2.261> Cui fundum, culmenque, et tot tabulata dedisti. 
<pol. anti. 2.262> Ni fallor sunt haec urgentia tela; sed istud, 
<pol. anti. 2.263> Si potes, inflexo declina corpore telum. 
<pol. anti. 2.264> Ecce Atomus venit e regionibus infinitis; 
<pol. anti. 2.265> Hanc intercipias, quaeso, iubeasque reverti 
<pol. anti. 2.266> Unde venit: quanto intervallo temporis illuc 
<pol. anti. 2.267> Perveniet? numquam, dices, quia tempore nullo 
<pol. anti. 2.268> Exsuperare potest spatia infinita viarum. 
<pol. anti. 2.269> Non superare postest? ergo numquam exsuperavit; 
<pol. anti. 2.270> Cumque huc appulerit, spatia haec finita fuerunt. 
<pol. anti. 2.271> AT vero locus ille vacans, quem semina rerum 
<pol. anti. 2.272> Haud bene iuncta simul, velut arcto in carcere claudunt 
<pol. anti. 2.273> Captivumque tenent, pars est totius Inanis; 
<pol. anti. 2.274> Aeris ut pars est aer conclusus in antro. 
<pol. anti. 2.275> Pars ea secreta est aliis, penitusque remota, 
<pol. anti. 2.276> Quas aliae claudunt Atomi: ergo partibus extra 
<pol. anti. 2.277> Se positis constat Vacuum; ergo corporis instar 
<pol. anti. 2.278> Omnino est: imo si res est, corpus idipsum est. 
<pol. anti. 2.279> Quidquid enim e multis constabit partibus, illud 
<pol. anti. 2.280> Corpus erit. Quod si Vacuum sine partibus esse 
<pol. anti. 2.281> Dixeris, haud spatium est; spatii nam segmina plura 
<pol. anti. 2.282> Tota Geometrice distinguit, et id studet unum, 
<pol. anti. 2.283> Mensuram ut spatio, et respectus mille figuris 
<pol. anti. 2.284> Inveniat, scindens partes et partibus aequans; 
<pol. anti. 2.285> Quas tu, si Vacuo tollas, nihil esse fateris: 
<pol. anti. 2.286> Et, si concedas, etiam fatearis oportet 
<pol. anti. 2.287> ordine distingui et cunctas constare seorsum. 
<pol. anti. 2.288> Nam quae Solis habet corpus, non est ea certe 
<pol. anti. 2.289> Quae Terras, aut Lunam, aliud vel continet astrum: 
<pol. anti. 2.290> Et quae laeva mihi, non est ea quae mihi nunc est 
<pol. anti. 2.291> Dextera. Cuique sua est statio et stationis origo, 
<pol. anti. 2.292> Atque loci causam proprii locus ispse requirit. 
<pol. anti. 2.293> Quapropter vellem adstrueres, quae causa tot inter 
<pol. anti. 2.294> Discretas spatii partes, elegerit uni 
<pol. anti. 2.295> Cuique locum: ut variis variae regionibus omnes. 
<pol. anti. 2.296> Considant; et finitimis iungantur, et absint 
<pol. anti. 2.297> Longinquis. In Materia par cernitur ordo; 
<pol. anti. 2.298> Cuius ego pariter causam abs te aliquando requiram. 
<pol. anti. 2.299> QUOD si natura talem contendis ubique 
<pol. anti. 2.300> Partibus esse situm; situs ergo (cerne quid ausis) 
<pol. anti. 2.301> Non iam ex eventis rerum, natura sed ipsa est: 
<pol. anti. 2.302> Nec magis a rebus, quam natura ipsa revelli 
<pol. anti. 2.303> Usque potest. Falsum hoc demonstrant omnia passim 
<pol. anti. 2.304> Corpora; demonstrant Atomi, quibus haecce vel illa 
<pol. anti. 2.305> Nil quod naturae est adimit positura vel addit. 
<pol. anti. 2.306> At si materia per se pars nulla reposcit 
<pol. anti. 2.307> Hunc aliumve situm, nativo cur sibi iure 
<pol. anti. 2.308> Hunc et non alium spatii pars obtinet omnis? 
<pol. anti. 2.309> Immotas, equidem novi, tuus ille magister 
<pol. anti. 2.310> Vult Spatii, non Materiae, consistere partes. 
<pol. anti. 2.311> Vult Spatium per se quale est; at corpora casu 
<pol. anti. 2.312> Condita per motum, quo semina iuncta cohaerent. 
<pol. anti. 2.313> At vero gratis haec, et sine vindice, dixit, 
<pol. anti. 2.314> Ut permulta, vafer; quae nec ratione probavit, 
<pol. anti. 2.315> Nec sine doctrinae postuisset omittere damno. 
<pol. anti. 2.316> Tantus eum tenuit delendi Numinis ardor! 
<pol. anti. 2.317> At Spatium hoc ipso per se non esse revivi, 
<pol. anti. 2.318> Quod per se non sit quale est: ac proinde roganti 
<pol. anti. 2.319> Danda mihi ratio est, cur sic ab origine prima 
<pol. anti. 2.320> Dispositae fuerint partes illius, ut esse 
<pol. anti. 2.321> Dispositas nunc vis; cur qua mihi dextera nunc est, 
<pol. anti. 2.322> Non sit laeva. Deum facto qui denegat Orbi, 
<pol. anti. 2.323> Non habet unde rei possit depromere causam. 
<pol. anti. 2.324> Quippe aliter poterant Spatii consistere partes. 
<pol. anti. 2.325> Incolumi Spatio. Modus est: ubicumque fateris 
<pol. anti. 2.326> Esse modum, certe moderantem hic esse fatendum est. 
<pol. anti. 2.327> Hinc sequitur Spatium, si quidquam est, esse creatum; 
<pol. anti. 2.328> Et causae maioris opus, causae omnipotentis. 
<pol. anti. 2.329> VERUM, ais, ut Numeri sunt fixa elementa, neque ullum 
<pol. anti. 2.330> Expungi valet, aut innata sede moveri; 
<pol. anti. 2.331> Sed cui nomen erit septem, sex inter et octo 
<pol. anti. 2.332> Ex se naturaque sua perstare necesse est: 
<pol. anti. 2.333> Temporis ut per se suus est quoque partibus ordo; 
<pol. anti. 2.334> Nec lux hesternam praevertere crastina lucem, 
<pol. anti. 2.335> Aut hodierna potest: Vacuum sic omne quiescit; 
<pol. anti. 2.336> Naturaque sua tale est, quale esse videmus. 
<pol. anti. 2.337> RECTE cum Numero Spatium et cum Tempore confers: 
<pol. anti. 2.338> Sunt etenim, veluti visum est mihi semper, eodem 
<pol. anti. 2.339> De genere; aspectus rerum, et mera nomina, non res. 
<pol. anti. 2.340> At Spatium, tu rem per se stantem esse volebas, 
<pol. anti. 2.341> Et diversam a Materia penitusque solutam, 
<pol. anti. 2.342> Immotam, aeternam, cuius penetralia corpus 
<pol. anti. 2.343> Occupet, atque omni valeat pervadere motu. 
<pol. anti. 2.344> Quin haec de Numero, quin haec de Tempore dicis? 
<pol. anti. 2.345> SED Numerus nihil est in se nisi copia rerum, 
<pol. anti. 2.346> Cui partes individuas, atque ordine certo 
<pol. anti. 2.347> Compositas damus; ut cernendi regula vera 
<pol. anti. 2.348> Sit nobis, quoties unum addere saepius uni, 
<pol. anti. 2.349> Et summas placuit collectas addere summis. 
<pol. anti. 2.350> At quoniam ille modus res aeque adhibetur ad omnes, 
<pol. anti. 2.351> Sive ortae iam sint, seu quondam sint oriturae; 
<pol. anti. 2.352> Creditur esse aliquid, quamvis re sit nihil ipsa. 
<pol. anti. 2.353> Ingenium huc etenim nostrum delabitur ultro, 
<pol. anti. 2.354> Communis rerum ut ratio, res esse putetur. 
<pol. anti. 2.355> Hocce modo spatium tu rem veram esse putasti, 
<pol. anti. 2.356> Quinimo rem magnam, infiniteque patentem; 
<pol. anti. 2.357> Corporibus cunctis Spatium quod inesse videres. 
<pol. anti. 2.358> SIC fugiens ac perpetuo reparabile Tempus, 
<pol. anti. 2.359> Quo non visa prius veniunt ad luminis auras, 
<pol. anti. 2.360> Quo monumenta ruunt, populi labuntur et urbes, 
<pol. anti. 2.361> Dum seipsum renovat, nullaque aetate senescit, 
<pol. anti. 2.362> Falcigerum fecere Patres, ac prolis edacem 
<pol. anti. 2.363> Saturnum. Hoc autem rebus distinguere ab ipsis 
<pol. anti. 2.364> Si cupias, nihil invenies; quanquam omne per horas, 
<pol. anti. 2.365> Perque dies, anosque et saeclis addita saecla 
<pol. anti. 2.366> Metimur tempus: nam res distinguimus ipsas, 
<pol. anti. 2.367> Dum servant illa motum placidamve quietem, 
<pol. anti. 2.368> Ac non deficiunt. Cum vero semper eandem 
<pol. anti. 2.369> Participent massam redivivi temporis omnes, 
<pol. anti. 2.370> Id quod participant, sive una sive seorsum, 
<pol. anti. 2.371> Aeternum immensumque aliquid per se esse videtur: 
<pol. anti. 2.372> Ceu grandis rota volvendo quae plurima sursum 
<pol. anti. 2.373> Extrahit, ac deorsum volvendo plurima trudit: 
<pol. anti. 2.374> Aut ingens fluvius quo partim littora circum 
<pol. anti. 2.375> Fecundata nitent, partim corrosa fatiscunt. 
<pol. anti. 2.376> At si res esset, quando fluxae illius omnes 
<pol. anti. 2.377> Particulae pereunt simul ac venere, nec una 
<pol. anti. 2.378> Stant unquam, ast abigunt sese excluduntque vicissim 
<pol. anti. 2.379> Certe, quod refugis, semper collapsa rediret. 
<pol. anti. 2.380> Ex nihilo; in nihilum semper collapsa rediret. 
<pol. anti. 2.381> Quod nimis a recta quoniam ratione vagatur, 
<pol. anti. 2.382> Hoc etiam atque etiam teneas, nihil esse reapse 
<pol. anti. 2.383> temporis atque Loci spatium quodcumque vocamus; 
<pol. anti. 2.384> Sed tantum in nostra consistere mente, merosque 
<pol. anti. 2.385> Ingenii, quorum Natura est inscia, partus, 
<pol. anti. 2.386> Si res nulla foret, nec tempus, nec locus esset. 
<pol. anti. 2.387> Tempus uti mutabilium constantia rerum est; 
<pol. anti. 2.388> Impenetrabilium locus est distantia rerum. 
<pol. anti. 2.389> Sed nihil a rebus differt distantia rerum; 
<pol. anti. 2.390> Ut nihil a rebus rerum constantia differt. 
<pol. anti. 2.391> AT cuiusque rei locus a re discrepat ipsa, 
<pol. anti. 2.392> Continuo dices: nam corpus tollere promtum est 
<pol. anti. 2.393> Interea remanente loco qui corpus habebat. 
<pol. anti. 2.394> Nequaquam. Verum idcirco remanere videtur 
<pol. anti. 2.395> Corporis ablati locus is, quia quae prius illud 
<pol. anti. 2.396> Cingebant, illo non sunt abeunte remota. 
<pol. anti. 2.397> Verus at ipse locus, spatium seu corporis ipsum 
<pol. anti. 2.398> Non mansit, fugiente simul cum corpore fugit. 
<pol. anti. 2.399> Si locus interdum re sumitur absque locata, 
<pol. anti. 2.400> Tunc intelligitur tantum vicinia rerum, 
<pol. anti. 2.401> Quae perstant in circuitu; ceu fluminis alveus 
<pol. anti. 2.402> Decurrentis agros inter ripasque manentes. 
<pol. anti. 2.403> Sic vagina locus gladii, craterque liquoris 
<pol. anti. 2.404> Dicitur. Atque adeo vox est, qua nempe solemus 
<pol. anti. 2.405> Declarare situs rerum; atque ubi quaeque sit, illic 
<pol. anti. 2.406> Non simul esse aliam. Sed frustra quaeritur, an sit 
<pol. anti. 2.407> Ambitus ipsarum rerum locus; an cava forsan 
<pol. anti. 2.408> Illa superficies, quae corporis extima tangit; 
<pol. anti. 2.409> Aut intermedium quiddam sine nomine vanum: 
<pol. anti. 2.410> Res est ipsa, sua quae circumscripta figura est. 
<pol. anti. 2.411> SED quoties Vacuum a natura corporis omni 
<pol. anti. 2.412> Secernis, corpus pariter facis; addere possem 
<pol. anti. 2.413> Et solium, quam vis vanum ac penetrabile dicas. 
<pol. anti. 2.414> Nam tibi sexcentas Atomos aut collige plures, 
<pol. anti. 2.415> Quas ita disponas ut conglomerentur in orbem, 
<pol. anti. 2.416> Atque locum in medio vacuum teretemque relinquant; 
<pol. anti. 2.417> Quales, conflictu pluviae labentis in undam, 
<pol. anti. 2.418> Cernimus attolli tenues super aequore bullas: 
<pol. anti. 2.419> Cum sphaerae in faciem clausum hoc consistat Inane, 
<pol. anti. 2.420> Quolibet a puncto deduci linea recta 
<pol. anti. 2.421> E regione potest ad punctum quodlibet; ergo 
<pol. anti. 2.422> Per centrum toties transibit, et angulus inde 
<pol. anti. 2.423> Plurimus existet. Metiri sic licet una 
<pol. anti. 2.424> Cum solido vacuum; longe, late atque profunde 
<pol. anti. 2.425> Extensum invenies, propriaque insigne figura, 
<pol. anti. 2.426> Qualem Atomi dederint quibus est circum undique cinctum: 
<pol. anti. 2.427> Area quadrati velut est quadrata; rotundus 
<pol. anti. 2.428> Ut quoque sit positus liquor in cratere rotundo: 
<pol. anti. 2.429> Ergo corpus erit. Nam quoquoversus habebit 
<pol. anti. 2.430> Dividui naturam, et corporis appendices. 
<pol. anti. 2.431> Nempe tibi radios in eo signare licebit 
<pol. anti. 2.432> Atque superficies, et sphaeram sequare cylindro. 
<pol. anti. 2.433> Quidquid Cartesius, Bernullus, Leibnitiusque 
<pol. anti. 2.434> Tradiderint, post Hippocratem Euclidemque magistros, 
<pol. anti. 2.435> Quaeque Syracusia sunt demonstrata Mathesi; 
<pol. anti. 2.436> Haec eadem ostendes illic, et certa probabis. 
<pol. anti. 2.437> Ac velut innumeras condenso in marmore constat, 
<pol. anti. 2.438> Permixtasque simul rerum omnium inesse figuras, 
<pol. anti. 2.439> Quae scalpro educi possunt oculisque videri, 
<pol. anti. 2.440> Saxea sustulerit quoties velamina ferro 
<pol. anti. 2.441> Docta secare manus lapidem ac rescindere gibbos: 
<pol. anti. 2.442> Haud aliter Spatii moles, quam dicis inanem, 
<pol. anti. 2.443> Continet in gremio rerum simulacra, tametsi 
<pol. anti. 2.444> Tantum oculis animi, non corporis innotescant. 
<pol. anti. 2.445> IMO, particulas ut Materia esse probabo 
<pol. anti. 2.446> Dividuas, Spatii tales fatearis oportet. 
<pol. anti. 2.447> In Spatio pars nulla potest sic parvula fingi, 
<pol. anti. 2.448> Quae non vicinas, quibus undique cingitur, omnes 
<pol. anti. 2.449> Contingat: dextram tangit simul atque sinistram; 
<pol. anti. 2.450> Inter utramque iacet media, et discludit utramque. 
<pol. anti. 2.451> Ergo ni cunctas libeat confundere, duplex 
<pol. anti. 2.452> Praebet utrique latus, superis quoque praebet et imis: 
<pol. anti. 2.453> Quotquot in circuitu socias habet, ecce tot illi 
<pol. anti. 2.454> Sunt latera. Hoc vero stupeas: quot inesse minutae 
<pol. anti. 2.455> Particulae Spatii partes tibi forte videntur? 
<pol. anti. 2.456> Innumerae. Centro fingas Telluris ab imo 
<pol. anti. 2.457> Filum aere aut ferro directum ad sidera duci 
<pol. anti. 2.458> Per medium Solis corpus, paulumque moveri 
<pol. anti. 2.459> Sic, ut summus apex Atomo non amplius una 
<pol. anti. 2.460> Excurrat (Spatii minimas hoc nomine dicam 
<pol. anti. 2.461> Particulas) motu hoc pars omnis concita fili 
<pol. anti. 2.462> Quam longe extensum est, at non aequalibus ibit 
<pol. anti. 2.463> Momentis; etenim velox minus inde futura est, 
<pol. anti. 2.464> Quo magis est centro Terrae motusque propinqua; 
<pol. anti. 2.465> Et multo breviora quidem sub corpore Solis, 
<pol. anti. 2.466> Quam supra Solem spatia explebuntur, et infra 
<pol. anti. 2.467> Decrescent semper, fientque minora gradatim: 
<pol. anti. 2.468> Et tandem minima in Telluris partibus imis. 
<pol. anti. 2.469> En! tot habet partes Atomus peragrata superne, 
<pol. anti. 2.470> Quot sunt illa viae toto discrimina filo. 
<pol. anti. 2.471> Quid? si nullus erit finis, tantumque minutam 
<pol. anti. 2.472> Produces fili seriem, quantam esse putabis 
<pol. anti. 2.473> Vim Spatii; qui limes erit, quae pausa secandi? 
<pol. anti. 2.474> Materiem a Spatio quis iam discernere possit? 
<pol. anti. 2.475> IMPENETRABILITAS, inquis, quam corpora servant, 
<pol. anti. 2.476> In Vacuo non est. Imo est; eademque profecto. 
<pol. anti. 2.477> Confundi partes Vacui non posse fateris; 
<pol. anti. 2.478> Nam si confundas, punctum redigentur in unum, 
<pol. anti. 2.479> Extensique nihil, spatii nihil inde futurum est: 
<pol. anti. 2.480> Non possunt igitur se se penetrare vicissim 
<pol. anti. 2.481> Corporibus penetrantur, ais. Penetrantur Inani 
<pol. anti. 2.482> Corpora; num dices ideo penetrabile corpus? 
<pol. anti. 2.483> Quidquid habet certo seiunctas ordine partes, 
<pol. anti. 2.484> Quarum aliae distent aliis, quantumlibet illud 
<pol. anti. 2.485> Alterius res naturae pervadere possit, 
<pol. anti. 2.486> Impenetrabilibus compingitur ex elementis. 
<pol. anti. 2.487> Quare pro nihilo Spatium, aut pro corpore sumas. 
<pol. anti. 2.488> ET certe Spatium nihil est, nisi corporis ipsa 
<pol. anti. 2.489> Mensura. In rebus quamvis nullum esset Inane, 
<pol. anti. 2.490> Materies constare tamen, te iudice, posset: 
<pol. anti. 2.491> Nam sunt natura duplices, quarum utraque per se 
<pol. anti. 2.492> At Spatio sine Materies constare nequiret: 
<pol. anti. 2.493> Per se se quia Materies extenditur omnis; 
<pol. anti. 2.494> Et Spatium res omnis habet, quae extenditur. Illud 
<pol. anti. 2.495> Non habet a Vacuo, quod constet partibus aeque 
<pol. anti. 2.496> Impenetrabilibus: Spatium ergo possidet in se 
<pol. anti. 2.497> Materies aliud Vacuo; quodque ipsa teneret 
<pol. anti. 2.498> Per se, vique sua, sublato prorsus Inani. 
<pol. anti. 2.499> Si vero praeter spatium, quo praedita semper 
<pol. anti. 2.500> Materia est, aliud iungas quod inane vocabis; 
<pol. anti. 2.501> Iam duo sunt spatia. Alterutrum excludatur oportet: 
<pol. anti. 2.502> Nam frustra venit, et res est temere addita rebus; 
<pol. anti. 2.503> ex qua Materiem si quis tibi diceret ortam, 
<pol. anti. 2.504> Protinus, e nihilo quia tunc foret orta, negares. 
<pol. anti. 2.505> Si vis exemplo dignoscere quid sit Inane, 
<pol. anti. 2.506> Aspice mensuram fugitivi temporis albo 
<pol. anti. 2.507> Pariete signatam; pictis ubi ductibus horae 
<pol. anti. 2.508> Nigrescunt, et iusta per intervalla notantur. 
<pol. anti. 2.509> Cernis ut adverso conspersam lumine Solis 
<pol. anti. 2.510> Planitiem gradiens porrectae cuspidis umbra 
<pol. anti. 2.511> Percurrat: credas ferro descendere opaco 
<pol. anti. 2.512> Fusci aliquid ferro simile, obscurumque colorem. 
<pol. anti. 2.513> umbra tamen nihil est, mera tantum absentia lucis, 
<pol. anti. 2.514> Quam recta venientem illas acus obvia partes 
<pol. anti. 2.515> Parietis illustrare vetat, quibus imminet: unde 
<pol. anti. 2.516> Parva sit eclipsis, metus nota certa diurni. 
<pol. anti. 2.517> SED nisi sit Spatium et distinctum a Corpore, dices, 
<pol. anti. 2.518> Regula mensurae nulla est; nequae corporis unquam 
<pol. anti. 2.519> Indubitata potest moles alicuius haberi: 
<pol. anti. 2.520> Et, si revera fixum atque immobile non est, 
<pol. anti. 2.521> Exemplar vera iam deficit omne quietis, 
<pol. anti. 2.522> Quicum collatus queat innotescere motus. 
<pol. anti. 2.523> Nulla capi poterit distantia certa locorum: 
<pol. anti. 2.524> Mutabuntur enim semper; nec terminus ille 
<pol. anti. 2.525> A quo discedunt quae corpora cunque moventur, 
<pol. anti. 2.526> Certo apparebit, veluti nec terminus alter 
<pol. anti. 2.527> Ad quem perveniunt. Id ineluctabile ducis, 
<pol. anti. 2.528> O Quinti, vanum tamen est, paucisque refellam. 
<pol. anti. 2.529> Corporibus cunctis tu certam adscribere molem 
<pol. anti. 2.530> Tentares frustra. Quae nobis parva videntur, 
<pol. anti. 2.531> Convexo transpecta vitro maiora patescunt; 
<pol. anti. 2.532> Visa Microscopio crescunt iterumque iterumque: 
<pol. anti. 2.533> Linea fit digitus, vel pes, prout vitra secantur. 
<pol. anti. 2.534> Unum etiam in Caelo fidus persaepe videre est, 
<pol. anti. 2.535> Quod Telescopio duplex reperitur: 
<pol. anti. 2.536> et ambo sidera caeruleus distincte segregat aether. 
<pol. anti. 2.537> Miscuerat Stellas distantia corpus in unum, 
<pol. anti. 2.538> Miscuerat pariter spatium. Prospectus ut omnes 
<pol. anti. 2.539> Contrahit effigies rerum aut producit, eodem 
<pol. anti. 2.540> Omnino ritu spatii simulacra. Quid ergo 
<pol. anti. 2.541> Mensuram Spatio tentas adscribere certam, 
<pol. anti. 2.542> Quae nec materiae est? Metiri sensile corpus 
<pol. anti. 2.543> Per spatium, res est insulsi plena laboris. 
<pol. anti. 2.544> Qui magnum in se se aut parvum quaesiverit, erat 
<pol. anti. 2.545> Inveniat certe nusquam, nisi conferat una 
<pol. anti. 2.546> Cum spatio spatium, corpus cum corpore; maius 
<pol. anti. 2.547> Tunc demum atque minus liquido reperire licebit. 
<pol. anti. 2.548> Haud aliter varii per concita corpora motus 
<pol. anti. 2.549> Ut dignoscantur, nulla ratione necesse est 
<pol. anti. 2.550> Fixas in Mundo et stabiles consistere metas; 
<pol. anti. 2.551> At satis est poni sola vi mentis, et illa 
<pol. anti. 2.552> Non mutare locum inter se, quae proxima circum 
<pol. anti. 2.553> Versantur; licet ipsa locum simul omnia mutent. 
<pol. anti. 2.554> Ambulat in navi puppim proramque vicissim 
<pol. anti. 2.555> nauta petens; gressus totidem similesque profecto 
<pol. anti. 2.556> Sunt, seu navis eat propulsa faventibus austris, 
<pol. anti. 2.557> Seu maneat deses, seu convertatur in orbem. 
<pol. anti. 2.558> Ad navim referas gressus; sunt unius omnes 
<pol. anti. 2.559> Mensurae, pariter procedunt ordine recto: 
<pol. anti. 2.560> Ad pelagus referas; nunc retrogradi esse videntur. 
<pol. anti. 2.561> Nunc et producti, nunc retrogradi esse videntur. 
<pol. anti. 2.562> Quod si praeterea Terram tu rere moveri, 
<pol. anti. 2.563> Tunc alias illis mensuras atque figuras 
<pol. anti. 2.564> Attribues. Verum sine tot respectibus, illos, 
<pol. anti. 2.565> Quales nauta creat, tales cognoscere promtum est. 
<pol. anti. 2.566> nil igitur Spatium refert immobile poni. 
<pol. anti. 2.567> IAM tibi compertum est, quid Inanis nomine tandem 
<pol. anti. 2.568> Signetur: nempe est absentia corporis omnis, 
<pol. anti. 2.569> Quam sibi Phantasiae fingit fallacia nostrae; 
<pol. anti. 2.570> Mens quoties non rem, sed rerum prorsus inanes 
<pol. anti. 2.571> Contemplata modos, una in ratione moratur 
<pol. anti. 2.572> Extensi; non extensum considerat ipsum: 
<pol. anti. 2.573> Haud secus ac numeros, et sensim labile tempus; 
<pol. anti. 2.574> Queis non ulla viget natura, nec ulla subest res. 
<pol. anti. 2.575> Inde receptaculum cunctis existimat ultro 
<pol. anti. 2.576> Corporibus commune dari, quia perspicit, illic 
<pol. anti. 2.577> Nunc ubi corpus adest, aliud potuisse reponi. 
<pol. anti. 2.578> Nimirum illud ubi secretum a corpore quovis 
<pol. anti. 2.579> Immotumque putat, dum corpora cuncta moventur: 
<pol. anti. 2.580> Tanquam debuerit Fabricator strenuus Orbis 
<pol. anti. 2.581> Quaerere ponendis loca primum commoda rebus, 
<pol. anti. 2.582> Et statuenda prius fuerit rerum area, quam res. 
<pol. anti. 2.583> Hoc molitur opus sibi mens, hoc astruit Orbi: 
<pol. anti. 2.584> Nec rerum locus a rebus mage discrepat, ipsa 
<pol. anti. 2.585> Quam moles. Suus ergo sibi sunt corpora fundus: 
<pol. anti. 2.586> Respectus, non res Spatium est. Sic annulus omnis 
<pol. anti. 2.587> Possidet in medio proprium atque immobile centrum, 
<pol. anti. 2.588> Semper idem, semper medium, quocunque feratur. 
<pol. anti. 2.589> Quid vero est centrum hoc? An res est priva, quiescens, 
<pol. anti. 2.590> Per se stans? Minime. Locus est, quo ducere ab ora 
<pol. anti. 2.591> Si lubeat radios, aequales esse videbis. 
<pol. anti. 2.592> Talibus e loculis Spatium immortale, quietum 
<pol. anti. 2.593> Conflatur. Sunt haec Vacui fictitia membra. 
<pol. anti. 2.594> Commentum est igitur, quod tanti fucis, Inane, 
<pol. anti. 2.595> Magnificumque nihil: quo dum sua corpora doctor 
<pol. anti. 2.596> Atticus infercit, fieri qui posse negabat 
<pol. anti. 2.597> Ex nihilo quidquam, nugacibus implet 
<pol. anti. 2.598> Omnia: dumque Atomis Vacuum immiscere laborat, 
<pol. anti. 2.599> Immiscet nihil, ac nolens facit omnia plena. 
<pol. anti. 2.600> SUNT qui Materia Spatium discludere certant, 
<pol. anti. 2.601> Quanquam utriusque Deum ingenue causam esse fatentur. 
<pol. anti. 2.602> Miror ergo illusos Epicuri fraude, dolosus 
<pol. anti. 2.603> Qui Vacuum instituit, Vacuo ne causa daretur; 
<pol. anti. 2.604> Et, quibus esse probat Spatium, probat esse necessum. 
<pol. anti. 2.605> Dicit enim: Spatium omne deus si quando creasset 
<pol. anti. 2.606> E nihilo, partem in nihilum dimittere posset, 
<pol. anti. 2.607> Stantibus interea reliquis; hoc denique facto, 
<pol. anti. 2.608> Accidet in Vacuo Vacuum, et fodietur Inane. 
<pol. anti. 2.609> At vero Spatii quae pars destructa putatur, 
<pol. anti. 2.610> Non periit: siquidem plane una eademque remansit 
<pol. anti. 2.611> Servatas inter Spatii distantia partes 
<pol. anti. 2.612> Quae prius, atque ideo Spatium: quod proinde reverti 
<pol. anti. 2.613> Si nequit in nihilum, e nihilo prodire nequivit. 
<pol. anti. 2.614> Sic dum tu Vacuum, pellax Epicure, tueris, 
<pol. anti. 2.615> Esse negas Vacuo causam; gaudesque malignus, 
<pol. anti. 2.616> Omnem operam Divis adimendo, tollere Divos. 
<pol. anti. 2.617> Tunc adeo dignus quem tantum Numinis hostem 
<pol. anti. 2.618> Gassendi ingenium solers, multique recentes, 
<pol. anti. 2.619> Pectore qui casto Numen coluere, sequantur: 
<pol. anti. 2.620> ATTAMEN obiiciunt: si iam Deus aera vellet 
<pol. anti. 2.621> (Velle potest) huius cellae evanescere totum 
<pol. anti. 2.622> Protinus, ac nihilo, cella sed sospite, reddi; 
<pol. anti. 2.623> Nonne locus cellae interior superesset inanis? 
<pol. anti. 2.624> Nequaquam. Spatii nam si penetrabilis aeque 
<pol. anti. 2.625> Ac pleni Deus est opifex, disperdere corpus 
<pol. anti. 2.626> Ut potis est, potis est etiam disperdere Inane. 
<pol. anti. 2.627> Destruat: en! vobis vestra haec obiecta repono: 
<pol. anti. 2.628> Quid de parietibus fiet? quodcumque futurum est 
<pol. anti. 2.629> Aere sublato, id sublato fiet Inani. 
<pol. anti. 2.630> Propterea, qui nunc aer disterminat oras, 
<pol. anti. 2.631> Si totus pereat suffecto corpore nullo, 
<pol. anti. 2.632> Tunc Spatium quod erat iam non erit amplius, etsi 
<pol. anti. 2.633> Fingitis esse super; sed cum pereunte peribit 
<pol. anti. 2.634> Corpore consumptum; ut consumpta re numerata, 
<pol. anti. 2.635> Nemo est qui numerum dicat superesse. Quid ergo 
<pol. anti. 2.636> Oras intererit? Nihil, inquam; atque hoc Nihil ipsum 
<pol. anti. 2.637> Quod foret, absumente Deo Spatium illud inane. 
<pol. anti. 2.638> Verum orae non se tangent, hic Lockius instat; 
<pol. anti. 2.639> Dividet oppositas eadem distantia moles 
<pol. anti. 2.640> Quae prius: immotas etenim persistere dictum est. 
<pol. anti. 2.641> Ast etiam id dederat, Spatium ipsum posse revelli: 
<pol. anti. 2.642> Si Spatium non intererit, nihil amplius ergo 
<pol. anti. 2.643> Intererit. Dices; nihil hoc Vacuum esse futurum. 
<pol. anti. 2.644> Aut igitur Vacuum penitus nihil esse fateris; 
<pol. anti. 2.645> Aut si vis aliquid, simul et dabis esse necessum. 
<pol. anti. 2.646> Ergo vel Spatium tolli non posse Supremi 
<pol. anti. 2.647> Numinis arbitrio vult Lockius, atque Epicuro 
<pol. anti. 2.648> Consentit, paribusque volens prosternitur armis; 
<pol. anti. 2.649> Vel, si consentit nobis, temere ista docebat. 
<pol. anti. 2.650> NEC tibi propterea, vano hoc phantasmate pulso 
<pol. anti. 2.651> Funditus, hinc aegre videantur posse moveri 
<pol. anti. 2.652> Corpora. Nam liquidi semel, in quo cuncta moventur, 
<pol. anti. 2.653> Si bene naturam perspexeris, ilicet omnis 
<pol. anti. 2.654> Ante oculos motus ratio manifesta patebit. 
<pol. anti. 2.655> Quippe volubilibus liquentia corpora constant 
<pol. anti. 2.656> Partibus, ac tersa circumundique fronte politis. 
<pol. anti. 2.657> Nullaque, vel certe minima est, quae vinciat illas, 
<pol. anti. 2.658> Copula; sed leves praeterlabuntur eundo: 
<pol. anti. 2.659> Lubrica quandoquidem latera, ac detrita volutant. 
<pol. anti. 2.660> Altera Materies liquidis subtilior ipsis 
<pol. anti. 2.661> Intervalla tenet, citus ac diffusilis aether. 
<pol. anti. 2.662> Sit nunc te monstrare satis: celebrabere quondam 
<pol. anti. 2.663> Fusius, o nostra toties dicenda Camena, 
<pol. anti. 2.664> Vivida Materies; qua permanante geruntur, 
<pol. anti. 2.665> Late convexo quae fiunt omnia Mundo. 
<pol. anti. 2.666> Hac perfusa, simul magis ac magis undique fluxa 
<pol. anti. 2.667> Corpora redduntur, flectique et cedere promota; 
<pol. anti. 2.668> Cum levibus primum fuerint exercita plagis. 
<pol. anti. 2.669> Illinc mobilitas in partibus. Ast ubi mersum 
<pol. anti. 2.670> Quodlibet in fluido corpus transfertur ab una 
<pol. anti. 2.671> Sede aliam versus, simul hanc ut deserit, illam 
<pol. anti. 2.672> Occupat; et puncto fit utrumque in temporis uno, 
<pol. anti. 2.673> REM res dum pellit, quaeris quo pulsa recedat: 
<pol. anti. 2.674> Huc ubi erant aliae quas expulit ipsa vicissim: 
<pol. anti. 2.675> Hae quoque propulsant alias, istaeque recedunt 
<pol. anti. 2.676> Huc ubi erat pellens, aut illi proxima. Qualis 
<pol. anti. 2.677> Dum stabilem circum rota fervida volvitur axem, 
<pol. anti. 2.678> Trochlea seu fluxos effundit stridula funes, 
<pol. anti. 2.679> Pars partem sequitur Vacuo sine; nec prior ulla est, 
<pol. anti. 2.680> Quam non posterior iunctim premat, inque sequatur. 
<pol. anti. 2.681> Non alia est liquidis ratio, seriesque movendis. 
<pol. anti. 2.682> Nam licet haud ea sit constantia partibus, atque 
<pol. anti. 2.683> Intestina quies, duro quae corpore perstat; 
<pol. anti. 2.684> Nulla tamen sine finitima tangente profecto est, 
<pol. anti. 2.685> Aut hac, aut illa, qua praetereunte teratur. 
<pol. anti. 2.686> Nec cessant in perpetuo contagia motu. 
<pol. anti. 2.687> Principiis in solido situs unus et idem 
<pol. anti. 2.688> Permanet; in fluido mutabilis et vagus errat: 
<pol. anti. 2.689> Haec genera inter se haud alio discrimine pugnant. 
<pol. anti. 2.690> ASPICE, ut erecto stet lympha inclusa canali, 
<pol. anti. 2.691> Quam subtus retinent postes. Si quando reclusis 
<pol. anti. 2.692> Laxetur valvis, subito fluit acta suopte 
<pol. anti. 2.693> Pondere praecipitans. At non erumpit ab imo, 
<pol. anti. 2.694> Quin delapsa simul tantum decrescat ab alto 
<pol. anti. 2.695> Vertice, descendatque humentis massa cylindri. 
<pol. anti. 2.696> Aeris huic autem propius coniuncta columna, 
<pol. anti. 2.697> Quam sibi cedentem proporro sublevat humor, 
<pol. anti. 2.698> Tollitur adscendens iuxta, seque ipsa relictum 
<pol. anti. 2.699> Deprimit in Spatium, quo decidit unda residens, 
<pol. anti. 2.700> Non intermisso contactu: seque vicissim 
<pol. anti. 2.701> Et latices infra supplent, et desuper aurae. 
<pol. anti. 2.702> SIC pulso semper locus est, Spatiumque liquori, 
<pol. anti. 2.703> Quo se se, prisca eiectus statione, receptet. 
<pol. anti. 2.704> Nec momentum horae est, quo non sit tota relicti 
<pol. anti. 2.705> Area plena loci: quia non succedere cessant 
<pol. anti. 2.706> Contiguae partes, quas corpus mobile trudit. 
<pol. anti. 2.707> hoc pacto baculum si propulsaveris una 
<pol. anti. 2.708> Parte movens, ibit simili pars altera gressu. 
<pol. anti. 2.709> Haud aliter funis longe porrectus, ab uno 
<pol. anti. 2.710> Si capite excutitur, paulatim subsilit omnis, 
<pol. anti. 2.711> Et flexu curvos imitatur mobilis angues. 
<pol. anti. 2.712> Contortusque chalybs iugi vertigine thecam 
<pol. anti. 2.713> Exagitat; duplici suspensam cardine cogit 
<pol. anti. 2.714> Circumagi presso latere intus, et omnia iunctim 
<pol. anti. 2.715> Instrumenta movet; quia stricte cuncta coharent: 
<pol. anti. 2.716> Unde fit impulsus nunquam discissa propago. 
<pol. anti. 2.717> Iam quae de toto liquidorum corpore dixi, 
<pol. anti. 2.718> Haec de principiis liquidorum intellige et ipsis. 
<pol. anti. 2.719> NOVI equidem, quicumque volunt ( in verba magistri 
<pol. anti. 2.720> Nam iurant) primas per se consistere partes 
<pol. anti. 2.721> Materiae solidas, immortalisque figurae, 
<pol. anti. 2.722> Et tamen absimiles, velut ipse Lucretius, illos 
<pol. anti. 2.723> Nec solidi motum in fluido, nec particularum 
<pol. anti. 2.724> Inter se fluidi, quamvis tenuissima quaeque 
<pol. anti. 2.725> Ponatur, quovis animi comprendere nisu; 
<pol. anti. 2.726> Ni Vacuum fingant. Namque omnia corpora condunt 
<pol. anti. 2.727> Talibus ex Atomis, quae, dum in diversa vagantur, 
<pol. anti. 2.728> Destitui spatio nequeant; semperque necesse est, 
<pol. anti. 2.729> ut variae linquant varia intervalla figurae, 
<pol. anti. 2.730> Corpus ubi nullum est, aiunt. Quod linquitur ergo 
<pol. anti. 2.731> et vacat, hoc nihilum dici, Spatiumve, locumve 
<pol. anti. 2.732> Non refert; satis est linqui, penitusque vacare. 
<pol. anti. 2.733> HAUD mirum, e falso si plurima falsa sequantur. 
<pol. anti. 2.734> Sed, quod Materiae naturam hanc, sive figuras 
<pol. anti. 2.735> Attinet (in quo uno totum fundatur Inane) 
<pol. anti. 2.736> id non reiicio tantum, ingeniique dolosi 
<pol. anti. 2.737> Commentum affirmo: faciam, convictus ut ipse 
<pol. anti. 2.738> reiicias: ubi nempe Atomos, et corporis ortum 
<pol. anti. 2.739> Exsequar. Interea, quid sit purissimus Aether, 
<pol. anti. 2.740> Quoque modo partes liquidorum interfluat, audi. 
<pol. anti. 2.741> Huius particulae non simplicitate rigentes 
<pol. anti. 2.742> Aeterna, non duritiae, velut ante putabas, 
<pol. anti. 2.743> Unius aut formae semper molisque tenaces; 
<pol. anti. 2.744> At levitate sua, motusque labore perennis 
<pol. anti. 2.745> Dividuae, frangi faciles, iterumque coire, 
<pol. anti. 2.746> Et quocumque loco quamcumque capessere formam, 
<pol. anti. 2.747> Non ullo quamvis interpugantur Inani, 
<pol. anti. 2.748> Usque valent omnes penetrando implere lacunas; 
<pol. anti. 2.749> Quin-imo impediunt ne possint esse lacunae. 
<pol. anti. 2.750> CEU globulos una si quis congessit eburnos, 
<pol. anti. 2.751> Semina triticea, aut chalybis ramenta vel aris, 
<pol. anti. 2.752> Interiecta videt loca passim tenuia, quo non 
<pol. anti. 2.753> Est rigidis aditus; verum facile influet omnis 
<pol. anti. 2.754> Iniectus liquor, atque sinus penetrabit hiantes. 
<pol. anti. 2.755> Ast horum angellis non se insinuaret acutis, 
<pol. anti. 2.756> Si formam globuli servarent prima liquoris 
<pol. anti. 2.757> Semina; sed iaculi se se in pungentis acumen 
<pol. anti. 2.758> Producunt, modulos et componuntur ad omnes: 
<pol. anti. 2.759> Flexibilis quasi cera cavo compressa sigillo. 
<pol. anti. 2.760> Sic ubi Graiugenum vestigia docta secuti 
<pol. anti. 2.761> Sculptores altis excudunt aenea signa 
<pol. anti. 2.762> Porticibus, simulacra solent effingere primum 
<pol. anti. 2.763> In gypso, ceraque linunt; hinc tota madentis 
<pol. anti. 2.764> Argillae massa tumulant; sparsimque relicto 
<pol. anti. 2.765> Tramite perfundunt liquefacti fonte metalli: 
<pol. anti. 2.766> Cera fluit; sequitur fugientem torridus humor; 
<pol. anti. 2.767> Et frontem Alcidae, nervosaque membra capessit. 
<pol. anti. 2.768> ERGO vices Vacui peragit subtilis abunde 
<pol. anti. 2.769> Materies: quae dum spatiis se accommodat aequis 
<pol. anti. 2.770> Aspera particularum inter, facilique recessu 
<pol. anti. 2.771> Pulsanti minus obstat, idem est ac si nihil obstet: 
<pol. anti. 2.772> Quidquid enim minimum est, nihili tandem instar habetur. 
<pol. anti. 2.773> Illapsis adeo saxis licet unda resistat, 
<pol. anti. 2.774> Attamen illa cadunt; quoniam minus unda resistit, 
<pol. anti. 2.775> Quam premitur. Sic cedit aquis labentibus aer, 
<pol. anti. 2.776> Quas paulum repulit. Sic nunquam praepedit aether 
<pol. anti. 2.777> Aera, quin deorsum tendat, ventisque feratur. 
<pol. anti. 2.778> AT si totum, inquis, plenum est et Inane negatur. 
<pol. anti. 2.779> In cubiculo pede Materiae subtilis erit vis 
<pol. anti. 2.780> Non minor obsistens fodienti sive secanti, 
<pol. anti. 2.781> (Omnis Materies propria nam mole resistit) 
<pol. anti. 2.782> In pede quam cubico lapidis, plumbive, vel auri. 
<pol. anti. 2.783> Falleris, o Quinti: neque enim, quod forte putabas, 
<pol. anti. 2.784> Per vim Materiae propriam memorata resistunt; 
<pol. anti. 2.785> Sed per contextum, qui partes iungit in illis. 
<pol. anti. 2.786> Materies, ut iners, haud per se motibus obstat: 
<pol. anti. 2.787> Tantum ex affrictu et vinclis plexuque tenaci, 
<pol. anti. 2.788> Aut contra posito motu in diversa ferente. 
<pol. anti. 2.789> Nimirum vim vi potis est opponere nullam: 
<pol. anti. 2.790> Motibus apta quidem sumendis, apta quieti; 
<pol. anti. 2.791> Sed nec sponte petens motum, nec sponte quietem. 
<pol. anti. 2.792> PERVIA sint igitur quod quaedam corpora, vel non, 
<pol. anti. 2.793> Quod suffurentur motum, sensimque retardent, 
<pol. anti. 2.794> Aut cito restinguant absorptum, ac denique tollant, 
<pol. anti. 2.795> Hoc elementorum non vis, non summa, sed unus 
<pol. anti. 2.796> Efficit ille modus, quo sunt elementa soluta, 
<pol. anti. 2.797> Vel connexa simul; quo sunt abrasa, vel hirta. 
<pol. anti. 2.798> Est in aqua plus materiae quam in corpore ligni; 
<pol. anti. 2.799> At digito penetrabis aquam, non ligna: Metallis 
<pol. anti. 2.800> Est aditus facilis, quando sunt igne liquata. 
<pol. anti. 2.801> Demonstrat pondus propriae quantum insit in illis 
<pol. anti. 2.802> Materiae: sic Mercurio subtilior aer, 
<pol. anti. 2.803> Aeriis aether longe subtilior auris; 
<pol. anti. 2.804> Nec moles constans elementorum aethere in ipso, 
<pol. anti. 2.805> Cuius particulae magis ac magis attenuantur. 
<pol. anti. 2.806> Hoc unum teneas animo, passim esse liquores 
<pol. anti. 2.807> Immersos aliis alios, unaque fluentes; 
<pol. anti. 2.808> Atque alios aliis textos subtilius; et qui 
<pol. anti. 2.809> Prae cunctis longe tenuissimus esse videtur, 
<pol. anti. 2.810> Posse iterum minimo causae advenientis ab ictu 
<pol. anti. 2.811> Comminui magis atque magis, semperque resolvi. 
<pol. anti. 2.812> PLENUM igitur motus rapidos aliquando morari 
<pol. anti. 2.813> Et variare potest, et detorquere refractos, 
<pol. anti. 2.814> Dividere, inque aliam ex alia transfundere partem, 
<pol. anti. 2.815> Non penitus prohibere: imo per corpora servat, 
<pol. anti. 2.816> Et regit, ut socio coalescant plurima nexu; 
<pol. anti. 2.817> Quod puro in Vacuo nunquam sperare liceret. 
<pol. anti. 2.818> Corporum enim partes medium per Inane soluta 
<pol. anti. 2.819> Nescirent servare fidem, iamque agmine rupto 
<pol. anti. 2.820> Diversae hac illac fugient, et in ordia prima 
<pol. anti. 2.821> Dilabentur, uti pulvis proiectus in auras. 
<pol. anti. 2.822> Nam nisi corporibus stipentur corpora, eorum 
<pol. anti. 2.823> Partibus haud teneant nexas sua vincula partes, 
<pol. anti. 2.824> singula laxa fluant. Quod sint plena omnia, rebus 
<pol. anti. 2.825> Hinc sua durities: dura quae mole cohaerent, 
<pol. anti. 2.826> undique, ceu pleno Mundi cratere, premuntur. 
<pol. anti. 2.827> Hoc adeo certis promtum est deprendere signis. 
<pol. anti. 2.828> Dimidios pulchre levati marmoris orbes 
<pol. anti. 2.829> Si lapsu opposito, ne furtim interfluat aer, 
<pol. anti. 2.830> Apte inter se se iungas, iam nulla virum vis 
<pol. anti. 2.831> Diversos poterit iunctos divellere nisu: 
<pol. anti. 2.832> Hos etenim pressu valido densata coercet 
<pol. anti. 2.833> Materies, firmisque tenet complexa catenis. 
<pol. anti. 2.834> Hinc quoque difficili discinditur unda natatu, 
<pol. anti. 2.835> Atque obluctantes vix vi propulsa lacertos 
<pol. anti. 2.836> Certamen reprimit, pectusque fatigat anhelum, 
<pol. anti. 2.837> Et, quasi discidium metuens, findentibus obstat. 
<pol. anti. 2.838> Vimineam pariter virgam si forte coruscas, 
<pol. anti. 2.839> Illam incurvari modo lentarique videbis, 
<pol. anti. 2.840> Tum strident aurae tenues, tum sibilat aer; 
<pol. anti. 2.841> Unde repulsari pleno liquet aere virgam. 
<pol. anti. 2.842> Sic etiam, tonitru nubes quatiente fragosas, 
<pol. anti. 2.843> Praevertit fulgur strepitum; quia pervolat ignis 
<pol. anti. 2.844> Ocior, aeriae sed nostris auribus undae 
<pol. anti. 2.845> Tardos important loca per conferta sonores. 
<pol. anti. 2.846> DENIQUE cur se se parvo clinamine flectit, 
<pol. anti. 2.847> Quae venit aetherias a sidere missa per auras 
<pol. anti. 2.848> Lux oculis, etsi, quantum in se est, recta feratur? 
<pol. anti. 2.849> Nempe abrumpit iter, radiosque intrata refringit 
<pol. anti. 2.850> Quae medio coelum terrasque interluit aestu 
<pol. anti. 2.851> Materies diversa, magisque minusque resistens; 
<pol. anti. 2.852> Ac lucem exiguis amfractibus ire parumper 
<pol. anti. 2.853> Detortam cogit: sed non detorta meatus 
<pol. anti. 2.854> Per vacuos, nihil est ubi quod detorqueat, iret. 
<pol. anti. 2.855> Quippe moras nectunt, quamvis liquentia, passim 
<pol. anti. 2.856> Corpora, circuitum propter, quo mutua se se 
<pol. anti. 2.857> Excipiunt, sedes et commutare iubentur: 
<pol. anti. 2.858> Quod non accideret, si quovis impete fractus, 
<pol. anti. 2.859> Et qua percutitur liquor, illa parte dehiscens, 
<pol. anti. 2.860> Obiicibusque vacans, venas aperiret inanes. 
<pol. anti. 2.861> Ergo stant pleno, sunt quanquam libera, Mundo 
<pol. anti. 2.862> Corpora; quae laxe in vacuo si sparsa natarent, 
<pol. anti. 2.863> Diffluerent passim; nec certo foedere possent 
<pol. anti. 2.864> Accipere, acceptosque aliis transmittere motus. 
<pol. anti. 2.865> PROPTEREA miror tam docto, tamque sagaci 
<pol. anti. 2.866> Neutono Vacuum placuisse, ut motibus aptum 
<pol. anti. 2.867> Sidereis. Etenim, dum certos atque perennes 
<pol. anti. 2.868> Astrorum cursus, cum vi obsistente fluenti 
<pol. anti. 2.869> Conciliare nequit, discordantesque Planetis 
<pol. anti. 2.870> Ducere transversim per conica segmina curat 
<pol. anti. 2.871> Communi ingenitae gravitatis lege Cometas, 
<pol. anti. 2.872> Nil reperit melius, quam si tollatur ab omni 
<pol. anti. 2.873> Aethere materies agitanda; globique ferantur 
<pol. anti. 2.874> Attractu vario rapti per Inania. Dicam 
<pol. anti. 2.875> Tanti pace viri, quo non solertior alter 
<pol. anti. 2.876> Naturam rerum ad leges componere motus, 
<pol. anti. 2.877> Ac mundi partes iusta perpendere libra, 
<pol. anti. 2.878> Et radium Solis transverso prismate fractum 
<pol. anti. 2.879> Septem in primigenos permansurosque colores 
<pol. anti. 2.880> Solvere; qui potuit Spatium sibi fingere vanum, 
<pol. anti. 2.881> Quod nihil est, multisque prius nihil esse probatum est? 
<pol. anti. 2.882> Qua ratione valent in eo densissima volvi, 
<pol. anti. 2.883> Et servare suam volvendo corpora molem? 
<pol. anti. 2.884> Attractus mitto varios, et pondera nullis 
<pol. anti. 2.885> Exponenda modis, nisi motus vera propago 
<pol. anti. 2.886> Contactu fiat, pulsumque a corpore corpus 
<pol. anti. 2.887> Tendat eo semper, quo vis direxerit illud: 
<pol. anti. 2.888> Quippe suus deinceps erit hic locus. Attamen urget 
<pol. anti. 2.889> Me studium Viri: metuo, ne surculus ille 
<pol. anti. 2.890> Letiferi erroris, Gassendo nuper amatus, 
<pol. anti. 2.891> Defensore novo speret se posse tueri; 
<pol. anti. 2.892> Atque hominis magni fama titulisque resurgat. 
<pol. anti. 2.893> Huic ergo liceat physicas opponere causas. 
<pol. anti. 2.894> CONSTAT enim corpus quodcumque movetur in orbem, 
<pol. anti. 2.895> Aufugere a motus centro, sibi cum nihil obstat; 
<pol. anti. 2.896> Molirique fugam assidue, si forte quid obstet. 
<pol. anti. 2.897> Caelestes igitur sphaerae, cum semper in orbem 
<pol. anti. 2.898> Et proprio super axe, et circum immobile centrum 
<pol. anti. 2.899> Volvantur, Vacuo si currant undique cinctae, 
<pol. anti. 2.900> Scilicet a statione procul, rectaque recedent, 
<pol. anti. 2.901> Et centri immemores et cursus ante peracti. 
<pol. anti. 2.902> Ceu valida emissus funda lapis exit in auras, 
<pol. anti. 2.903> Et metam assequitur subito, et praevertitur Euros: 
<pol. anti. 2.904> Fortior a gyro est illi, et directior ictus: 
<pol. anti. 2.905> At lapis erumpat, distento fune per orbem 
<pol. anti. 2.906> Ut primum actus erit, si non retinacula fundae 
<pol. anti. 2.907> Praepediant. Ergo fugient vaga sidera, vasti 
<pol. anti. 2.908> Perque vias Nihili faciles, per aperta locorum, 
<pol. anti. 2.909> Impete servato, penetrabunt futile regnum; 
<pol. anti. 2.910> Donec in obiectam, quae motus forte retundat, 
<pol. anti. 2.911> Materiem inciderint, aut tangant moenia Mundi. 
<pol. anti. 2.912> PRAETEREA cuiusque brevi resoluta peribit 
<pol. anti. 2.913> Massa globi: quoniam partes hinc inde rotatu 
<pol. anti. 2.914> Disiiciet late sparsas per Inane quietum; 
<pol. anti. 2.915> Ut rota curriculo collectas vibrat arenas. 
<pol. anti. 2.916> In tenues Atomos primum Atomosphaerion ibit; 
<pol. anti. 2.917> Inde superficies; dehinc interiora sequentur. 
<pol. anti. 2.918> In subiecta sibi radios male prodigus astra 
<pol. anti. 2.919> Disperget nunquam redituros Delius ignis. 
<pol. anti. 2.920> Corporibus densis gravitas quoque nulla futura est. 
<pol. anti. 2.921> Quin levitatis erunt maioris, et ocius ibunt 
<pol. anti. 2.922> A centro: si quidem plus, quam rarissima, motus 
<pol. anti. 2.923> Accipient. Qui posse trahi per centripetam vim 
<pol. anti. 2.924> Respondebit, eum quae sit vis illa rogabo. 
<pol. anti. 2.925> Namque manus fundam exagitans, hoc missile saxum 
<pol. anti. 2.926> Centripeta non vi, sed funda continet ipsa. 
<pol. anti. 2.927> Pulsantes equidem vires intelligo, nusquam 
<pol. anti. 2.928> occultas magicisque pares, tantumque valentes, 
<pol. anti. 2.929> Ut non centrifugae possint obsistere contra, 
<pol. anti. 2.930> Sed gravitas etiam crescat, dum corpora centro 
<pol. anti. 2.931> Accedunt propius. videor mihi cernere terra 
<pol. anti. 2.932> Emergens, quidquid caliginis ac tenebrarum 
<pol. anti. 2.933> Pellai Iuvenis doctor coniecerat olim 
<pol. anti. 2.934> In Physicae studium; solitus dare nomina rebus 
<pol. anti. 2.935> Pro causis, unoque secans problemata verbo. 
<pol. anti. 2.936> VIS ea, quae centro promanans corpora cogit 
<pol. anti. 2.937> Ad centrum, ac toto circum diffunditur Orbe, 
<pol. anti. 2.938> Aut nihil est, aut Materiem toto Orbe requirit 
<pol. anti. 2.939> Diffusam, qua vis a centro ad corpora tendat. 
<pol. anti. 2.940> Sphaerarum centris igitur nunc praefice mentes, 
<pol. anti. 2.941> Quae cum centrifugis decertent viribus, imo 
<pol. anti. 2.942> Victrices propriis circumundique corpora frenis 
<pol. anti. 2.943> Contineant, retrahant fugitiva, elapsa reducant, 
<pol. anti. 2.944> Ellipsesque creent, non veros motibus orbes; 
<pol. anti. 2.945> Atque ideo, quoties tentat describere corpus 
<pol. anti. 2.946> Tangentem (quoniam perimetri linea curva 
<pol. anti. 2.947> Ex infinite parvis tangentibus extat 
<pol. anti. 2.948> Innumeris) toties restingant atque recurvent, 
<pol. anti. 2.949> Interdum laxare velint, ac lora remittant. 
<pol. anti. 2.950> Ceu puer intextam chartis et vimine lento 
<pol. anti. 2.951> Alitis effigiem credit levioribus auris 
<pol. anti. 2.952> Fune regens: aut in triviis multiplice filo 
<pol. anti. 2.953> Ludicrorum hominum iocularia membra moventur. 
<pol. anti. 2.954> SIMPLICE nec filo Neutoni fabula pendet 
<pol. anti. 2.955> Texentis varias vario pro tempore leges: 
<pol. anti. 2.956> Hoc vel tota potest uno convicta refelli. 
<pol. anti. 2.957> Nam si Materiae venis Attractus inhaeret, 
<pol. anti. 2.958> Ac sine pernicie nequit interituque revelli, 
<pol. anti. 2.959> Vis ea per cunctas fluit undique praedita partes 
<pol. anti. 2.960> Ingenio simili: simili regit omnia ritu: 
<pol. anti. 2.961> Insita nam toti, membris lex omnibus una est. 
<pol. anti. 2.962> Ergo cuncta pari ratione trahentque trahenturque, 
<pol. anti. 2.963> Et leges omnis Natura sequetur easdem. 
<pol. anti. 2.964> At neque corruptis turbatae moribus urbes 
<pol. anti. 2.965> Dissona tot decreta, et tot discrimina legum 
<pol. anti. 2.966> Effudere unquam; tua quot doctrina profudit. 
<pol. anti. 2.967> Nam, Neutone, tibi quoties vasto aequore rerum 
<pol. anti. 2.968> Res nova se se aperit; toties convertere vela 
<pol. anti. 2.969> Cogeris, atque alias Attractus fingere formas. 
<pol. anti. 2.970> Ecce alio se more regunt per Inane Planetae, 
<pol. anti. 2.971> More alio Magnes, alioque Electrica virtus. 
<pol. anti. 2.972> Sic tua circumagitur quavis versatilis aura, 
<pol. anti. 2.973> Et vaga per varios errat sententia flexus: 
<pol. anti. 2.974> Atque adeo rudibus non discrepat instrumentis, 
<pol. anti. 2.975> Uno quae positu dant unum stridula carmen: 
<pol. anti. 2.976> Sed quoties iuvat inde novos extundere cantus 
<pol. anti. 2.977> Et variare melos, toties mutare necesse est 
<pol. anti. 2.978> Effetam compagem et pauperis organa Musae. 
<pol. anti. 2.979> QUOD si ridiculum tales confingere causas, 
<pol. anti. 2.980> Et vires intermedio quocumque carentes, 
<pol. anti. 2.981> In vi centripeta nil non e viribus ortum 
<pol. anti. 2.982> Centrifugis agnosce lubens. Quapropter Inanis 
<pol. anti. 2.983> Abiice commentum, quo Mundi tota periret 
<pol. anti. 2.984> Machina, nec possent ulli consistere motus. 
<pol. anti. 2.985> Verum corporibus quae sit gravitatis origo, 
<pol. anti. 2.986> Haec, ubi labentes Atomos per Inane refellam. 
<pol. anti. 2.987> Materiae demum qui possit summa fluentis 
<pol. anti. 2.988> Et volvi pulsa assiduo, et parere moventi, 
<pol. anti. 2.989> Sic, ut nulla tamen fiant dispendia motus; 
<pol. anti. 2.990> Quaeque peregrinos adducat norma Cometas; 
<pol. anti. 2.991> Hac, ubi coelestes fluxus et sidera dicam. 
<pol. anti. 2.992> NIL igitur vasto in Mundo non undique pressum est. 
<pol. anti. 2.993> Inversis haerent ideo suspensa lagenis 
<pol. anti. 2.994> Vina, cadoque negant se effundere subtus aperto, 
<pol. anti. 2.995> Si non immissu laticem depresserit aer. 
<pol. anti. 2.996> Sed mirere magis: rapido cum turbine venti 
<pol. anti. 2.997> Inflixere salo nubes, ac fervidus hausit 
<pol. anti. 2.998> Inter aquas nimbosque interceptum aera vortex, 
<pol. anti. 2.999> Tortilis actutum pelagi de fluctibus unda 
<pol. anti. 2.1000> Tollitur, et coelo caput inter nubila condit: 
<pol. anti. 2.1001> Cursitat erectum commota per aequora flumen, 
<pol. anti. 2.1002> Deprensis misere nautis, ac navibus ingens 
<pol. anti. 2.1003> Exitium; ni qua perrumpant arte columnam, 
<pol. anti. 2.1004> Et seriem undarum, iugi quas antlia ductu 
<pol. anti. 2.1005> Extrahit, aura levis propere intromissa recidat. 
<pol. anti. 2.1006> Tum cadit horrendo praeceps cum murmure gurges. 
<pol. anti. 2.1007> HINC etiam totis licet instes viribus, unda 
<pol. anti. 2.1008> Comprimitur nihil aut paulum: ac si plumbens unde 
<pol. anti. 2.1009> Plenus uter multo valide quassabitur ictu, 
<pol. anti. 2.1010> Aut nihil offendit contusum malleus utrem, 
<pol. anti. 2.1011> Verberibus cassis innoxuis usque resultans; 
<pol. anti. 2.1012> Aut, si percutias iterum vehementior, exit 
<pol. anti. 2.1013> Guttatim, et solidi per caeca formamina plumbi 
<pol. anti. 2.1014> Exsudat potius quam condensetur aquae vis, 
<pol. anti. 2.1015> Ac seipsam adstringat spatio contenta minori. 
<pol. anti. 2.1016> Cur tamen in vacuas non se corpuscula sedes 
<pol. anti. 2.1017> Coniiciunt, si perfugiis, quot credis, abundant? 
<pol. anti. 2.1018> Protinus absimilem dices obstare figuram. 
<pol. anti. 2.1019> Irrita sunt igitur spatia haec, et inepta iuvandis 
<pol. anti. 2.1020> Motibus, ingressum illa negant si partibus undae. 
<pol. anti. 2.1021> NON sic aeriae partes, cum forte premuntur. 
<pol. anti. 2.1022> Constringi patiuntur enim, et subsidere norunt, 
<pol. anti. 2.1023> Et coacervari, donec vi denique magna 
<pol. anti. 2.1024> Dissiliant, rumpantque moras, et vincula solvant, 
<pol. anti. 2.1025> Cuncta repentinis lacerantes obvia rimis; 
<pol. anti. 2.1026> Ac sonitu horribili fugiant per aperta viarum, 
<pol. anti. 2.1027> Si modo coeperunt aliqua fervescere flamma. 
<pol. anti. 2.1028> Sulphureas veluti nubes, cinerumque procellas 
<pol. anti. 2.1029> Undique visceribus calidis Aetnaea vorago, 
<pol. anti. 2.1030> Saxaque tosta vomit, nigra fuligine coelum 
<pol. anti. 2.1031> Suffundens, aperitque novis latera ampla ruinis, 
<pol. anti. 2.1032> Et ferrugineos eructat faucibus ignes. 
<pol. anti. 2.1033> DISCRIMEN tantum vacuis ne per aera crebris, 
<pol. anti. 2.1034> Et per aquas paucis tribuas? Facit aetheris ardor, 
<pol. anti. 2.1035> Quo scatet aerius, sed parcius humor aquosus 
<pol. anti. 2.1036> Conseritur; fluit unde minus, minus unde liquescit. 
<pol. anti. 2.1037> Sic, ubi vallatas exercitus obsidet arces, 
<pol. anti. 2.1038> Ignovomum spirant fabrefacta tonitrua Martem, 
<pol. anti. 2.1039> Fulmineosque globos immani pondere torquent, 
<pol. anti. 2.1040> Pulveris accensi tanta est violentia! Turres 
<pol. anti. 2.1041> Praecipitant, murosque et propugnacula frangunt: 
<pol. anti. 2.1042> Pulsa tremit reboatque procul conterrita tellus. 
<pol. anti. 2.1043> At si tam multis terebratur inanibus aer, 
<pol. anti. 2.1044> Non est, offensus cur tam gravis intonet; ibunt 
<pol. anti. 2.1045> Pervia particulae per spiramenta silentes: 
<pol. anti. 2.1046> Impetus elusi vanescet flaccidus ignis, 
<pol. anti. 2.1047> Et fumum imbellem iaciet per inania caeli. 
<pol. anti. 2.1048> Unde ciet tantos igitur vis flammea motus? 
<pol. anti. 2.1049> Nempe quod implexum prius, adstrictumque catena 
<pol. anti. 2.1050> Solvat, et abruptis iam liberet aera vinclis; 
<pol. anti. 2.1051> Cui via turgendi nulla est, ni corpora vibret 
<pol. anti. 2.1052> Cuncta procul nisu, quo dilatatur, eodem. 
<pol. anti. 2.1053> TUNC fit in aerii lento subtemine textus, 
<pol. anti. 2.1054> Quod fieri plane sinuato cernis in arcu, 
<pol. anti. 2.1055> Miles ubi torquet nervo pulsante sagittam. 
<pol. anti. 2.1056> Nervus enim intensus curvati cornua ligni 
<pol. anti. 2.1057> Contrahit; hinc adeo patulos convexa meatus 
<pol. anti. 2.1058> Pars aperit, strictis obturat concava fibris: 
<pol. anti. 2.1059> Verum aether de more vias ingressus hiantes 
<pol. anti. 2.1060> Non habet, intercluso abitu, quo tendere possit. 
<pol. anti. 2.1061> Ergo premens valido contortas impete fibras, 
<pol. anti. 2.1062> Corrigere et pressu assiduo producere certat. 
<pol. anti. 2.1063> Nervus obest: nervum sedenim simul atque remisit 
<pol. anti. 2.1064> Arcitenens, laxante manu, retinacula cessant. 
<pol. anti. 2.1065> Propterea tum liberior se se explicat arcus, 
<pol. anti. 2.1066> Et resilit nervus partes distractus in ambas: 
<pol. anti. 2.1067> Qua vi pulsa repente fugit, rapiturque sagitta. 
<pol. anti. 2.1068> Sic ventosa ferit tenui catapulta fragore; 
<pol. anti. 2.1069> Sic tacitas vibrat pyrio sine pulvere glandes. 
<pol. anti. 2.1070> Compressi ferrea quot sunt in arundine flocci 
<pol. anti. 2.1071> Aeris, en! tot habes arcus resilire paratos. 
<pol. anti. 2.1072> NEC propius vero est quod ais, perlucida quando 
<pol. anti. 2.1073> Corpora sunt quaedam, tenero seu mollia textu, 
<pol. anti. 2.1074> Aut fluida, id totum vacuis compluribus inter 
<pol. anti. 2.1075> Coniunctas Atomos tribui, acceptumque referri. 
<pol. anti. 2.1076> Nam si res, Quinti, sic se se, ut dicis, haberet, 
<pol. anti. 2.1077> Quae perlucida sunt, quae molia, quaeque liquescunt, 
<pol. anti. 2.1078> Haec leviora forent, quam quae transmittere lucem 
<pol. anti. 2.1079> Densa negant, solidaque et dura mole cohaerent. 
<pol. anti. 2.1080> Quod tamen in molli secus evenit atque fluenti 
<pol. anti. 2.1081> Mercurio. Certe is non mobilitatis honore 
<pol. anti. 2.1082> Cedit aquae; quin se se etiam calecactus in auras 
<pol. anti. 2.1083> Evehit, insinuatque poris; nam cuncta minutim 
<pol. anti. 2.1084> Scrutator penetrat volucri corpuscula fumo: 
<pol. anti. 2.1085> Tantum humectando non est, neque tactus adhaeret. 
<pol. anti. 2.1086> Multa tamen vincit. solido quae corpore constant, 
<pol. anti. 2.1087> Mercurii gravitas. Auri rigor omne metallum 
<pol. anti. 2.1088> Vincere duritie, lapidesque, ut pondere, cunctos 
<pol. anti. 2.1089> Debuerat; quam molle tamen, quam ductile nosti. 
<pol. anti. 2.1090> Dura natat glacies; levior pars dura metalli 
<pol. anti. 2.1091> Partibus eiusdem liquefactis, ut probat usus. 
<pol. anti. 2.1092> Cera natat lymphis: ceram omnis sorbeat humor; 
<pol. anti. 2.1093> Si perluciditas a multo oriatur Inani; 
<pol. anti. 2.1094> Non oleum nitida veheretur opacius unda, 
<pol. anti. 2.1095> Non rigidus pumex, non lento cortice suber. 
<pol. anti. 2.1096> Fossilium quoque rex adamas, quem parturit und 
<pol. anti. 2.1097> Dives opumi et Phoebi radiis melioribus ardens 
<pol. anti. 2.1098> India, non durus simul ac perlucidus esset. 
<pol. anti. 2.1099> Perlucere etenim multis ab Inanibus ortum, 
<pol. anti. 2.1100> Duritiem excludit paucis ab Inanibus ortam. 
<pol. anti. 2.1101> AT vero quae sunt directae pervia luci 
<pol. anti. 2.1102> Corpora, clathrorum ritu compacta videntur, 
<pol. anti. 2.1103> Ac strue multiplici foliorum reticulata. 
<pol. anti. 2.1104> Mollia si fuerint, laqueos imitantur Arachnes; 
<pol. anti. 2.1105> Ut rivi labentis aquae, seu limpidus aer. 
<pol. anti. 2.1106> Si praedura, silex velut est crystallina, crates 
<pol. anti. 2.1107> Ferratas referunt, queis pervia saepe domorum 
<pol. anti. 2.1108> Claudimus, ut facilis detur transpectus in hortos. 
<pol. anti. 2.1109> Permeat exiles aditus pars altera lucis, 
<pol. anti. 2.1110> Altera cancellis offensa retunditur; unde 
<pol. anti. 2.1111> Resplendent crates partim, partimque videri 
<pol. anti. 2.1112> Ulteriora sinunt, ac si nihil inter adesset: 
<pol. anti. 2.1113> Interea caulas purissimus occupat aether. 
<pol. anti. 2.1114> Hinc si pronus aquam spectes in margine ponti, 
<pol. anti. 2.1115> Protinus illa soli tenuem declivis arenam 
<pol. anti. 2.1116> Exhibet, ac nitidis conchylia mixta lapillis: 
<pol. anti. 2.1117> At mare si magnum prospectas littore ab alto, 
<pol. anti. 2.1118> Luminis ingentem transversa per aequora tractum 
<pol. anti. 2.1119> Aspicies; Phoebi nam se radiantis imago 
<pol. anti. 2.1120> Proiicit in planum, tremulisque reflectitur undis. 
<pol. anti. 2.1121> PRAETEREA vitrum cadens, atque ipsa, rigor 
<pol. anti. 2.1122> Deposito, cernis mollescere cocta metalla; 
<pol. anti. 2.1123> Non interiectu Vacui diffusilis, imo 
<pol. anti. 2.1124> Corporis advectu, quo vincula caeca repente 
<pol. anti. 2.1125> Dissiliunt, fitque ex geminis mixtura liquescens: 
<pol. anti. 2.1126> Quando volatilibus iaculis per sulphura serpit, 
<pol. anti. 2.1127> Et salium frangit nexus, partesque solutas 
<pol. anti. 2.1128> Dissipat irriguus, varieque intersecat ignis. 
<pol. anti. 2.1129> Saepe nec ipsa operi vis ignea sufficit: addi 
<pol. anti. 2.1130> Nempe solent nitrum solvendo et alumina ferre, 
<pol. anti. 2.1131> Quae reserent, obelisque viam rimentur acutis. 
<pol. anti. 2.1132> Quin etiam ipse adamas rerum qui spernit et ignes, 
<pol. anti. 2.1133> Aere repercussa excipiat si spicula Solis, 
<pol. anti. 2.1134> Traditur humescens fluere accendente smaragdo. 
<pol. anti. 2.1135> HUC accedit, uti, quoties rarescere corpus 
<pol. anti. 2.1136> Contigit, admissae veniant in viscera partes, 
<pol. anti. 2.1137> Quarum abitu densum, eiecto velut hospite, fiet. 
<pol. anti. 2.1138> Sic aqua conceptis ebullit fervida flammis, 
<pol. anti. 2.1139> Pellitque in teretes dilatatum aera bullas: 
<pol. anti. 2.1140> In glaciem concreta riget, simul avolat ignis 
<pol. anti. 2.1141> Exiguus, qui particulas agitare solebat. 
<pol. anti. 2.1142> Ast huius miranda quidem natura videtur, 
<pol. anti. 2.1143> Quod salis haud aequo plus unquam sorbeat; omne 
<pol. anti. 2.1144> Quod superest, fundo intactum satiata remittat: 
<pol. anti. 2.1145> Nec minus interea fucum, variosque colores 
<pol. anti. 2.1146> Ebibit: et quoties vim certam ardoris adepta est, 
<pol. anti. 2.1147> Sic stat, et adiunctis nihilo magis ignibus ardet. 
<pol. anti. 2.1148> Quare dissimiles in ea, multosque meatus 
<pol. anti. 2.1149> Absit ut esse negem; solum nego prorsus inanes: 
<pol. anti. 2.1150> Aere nam fetos, et partibus aetheris aio, 
<pol. anti. 2.1151> Quae non effugiunt semper; nam crescere lympham 
<pol. anti. 2.1152> Cernimus adiectis salibus, quos lympha resolvit. 
<pol. anti. 2.1153> Ligna quoque in spatium, si quando irrepserit humor, 
<pol. anti. 2.1154> Amplius evadunt; contracta humore fugato 
<pol. anti. 2.1155> Arescunt, rimisque brevi finduntur hiulcis, 
<pol. anti. 2.1156> Tantum prorsus abest, ut corpora vana tumescant, 
<pol. anti. 2.1157> Atque incremento cava dilatentur inani. 
<pol. anti. 2.1158> QUOS igitur Vacui tractus toto Orbe putabas 
<pol. anti. 2.1159> Hactenus immensos, et non auctoris egentes, 
<pol. anti. 2.1160> Ut foret absque Deo quiddam, saltemque creata 
<pol. anti. 2.1161> Non essent spatia, et velut incunabula Mundi; 
<pol. anti. 2.1162> Ocius abiicias animo; loculosque vacantes 
<pol. anti. 2.1163> Corporis in medio cuiusque; haec omnia temnas, 
<pol. anti. 2.1164> Delirantis uti lusus et somnia sectae. 
<pol. anti. 2.1165> Ecce vides, ut sit fragili male credita fundo 
<pol. anti. 2.1166> Machina, quam falsa deceptus imagine rerum, 
<pol. anti. 2.1167> Exstruis in Vacuo, penetrabilibusque lacunis. 
<pol. anti. 3.1> Felix qui veras avidus cognoscere causas, 
<pol. anti. 3.2> Sensus assurgit supra, nullumque secutus 
<pol. anti. 3.3> Ductorem, praeter lumen Rationis amicum 
<pol. anti. 3.4> Vimque animi, reliquis mortalibus invia tentat 
<pol. anti. 3.5> Ipse loca, explorat rerum caput, atque per omnes 
<pol. anti. 3.6> Naturae latebras ire imperterritus audet. 
<pol. anti. 3.7> Illum non anceps Regum favor, aut levis aura 
<pol. anti. 3.8> Fortunae, miserisque bonis contenta Voluptas 
<pol. anti. 3.9> Dimoveant, Veri sanctum ut deponat amorem. 
<pol. anti. 3.10> Scilicet haud satis est rivos spectare fluentes, 
<pol. anti. 3.11> Aut herba in molli patulaeque sub arboris umbra 
<pol. anti. 3.12> Prostratum, nitido radiantes rore lapillos 
<pol. anti. 3.13> Mirari, ac tremulo labentes murmure lymphas, 
<pol. anti. 3.14> Et flores quos nutrit aquarum lacteus humor, 
<pol. anti. 3.15> Ac bibulo semper viridantem cespite ripam: 
<pol. anti. 3.16> Fontem ipsum indagare iuvat, penitusque latentes 
<pol. anti. 3.17> Rimari venas laticumque exordia prima. 
<pol. anti. 3.18> Quorsum igitur nos corporibus circumundique septi, 
<pol. anti. 3.19> Materiae decus ac formam externumque nitorem 
<pol. anti. 3.20> Miramur tantum, summoque in cortice rerum 
<pol. anti. 3.21> Ludimus? Internam cur non penetramus in aedem 
<pol. anti. 3.22> Naturae, atque adytis immitti poscimus ipsis? 
<pol. anti. 3.23> Quam pulchrum est in principiis, in origine rerum 
<pol. anti. 3.24> Defixisse oculos et nobile mentis acumen! 
<pol. anti. 3.25> Pervolat huc Sapiens; nugae sunt caetera Vulgi. 
<pol. anti. 3.26> Hinc nullus digno Vates extollere versu 
<pol. anti. 3.27> Pythagorae magni poterit, magnique Platonis 
<pol. anti. 3.28> Illustres animas: ingens quibus institit ardor, 
<pol. anti. 3.29> Se primum, auctoremque sui et primordia cuncta 
<pol. anti. 3.30> Quaerere contemplando. Hos non tenuere paterni 
<pol. anti. 3.31> Deliciae moresque soli, quin protinus omnem 
<pol. anti. 3.32> Aegyptum et Syrii lustrarent littora ponti; 
<pol. anti. 3.33> Incoluit primum quas alma Scientia sedes: 
<pol. anti. 3.34> Atque viros ibi consulerent sapientipotentes 
<pol. anti. 3.35> Longaevosque, et doctrinae monumeta vetustae: 
<pol. anti. 3.36> Civibus ut tandem non vellera murice tincta, 
<pol. anti. 3.37> Non aurum aut gemmas, ast aurea dicta ferentes, 
<pol. anti. 3.38> Ditarent patriam nova per commercia Veri. 
<pol. anti. 3.39> HOC animo, Quinti, Naturam invisere tecum 
<pol. anti. 3.40> Dulce mihi: dulce est altos intrare recessus, 
<pol. anti. 3.41> Et praeferre facem, et gressus firmare labantes. 
<pol. anti. 3.42> Ne te, quaeso, viae capiant mala taedia longae. 
<pol. anti. 3.43> Sunt rigidi, fateor, trito sine tramite montes, 
<pol. anti. 3.44> Sunt durae cautes, ac spinis horrida passim 
<pol. anti. 3.45> Virgulta, et fossae iuga per salebrosa profundae: 
<pol. anti. 3.46> Macte animo tamen interea dum alludere conor, 
<pol. anti. 3.47> Defessamque tibi rerum asperitate molesta, 
<pol. anti. 3.48> Non iniucundo solari carmine mentem. 
<pol. anti. 3.49> Haud secus in silvis, ac frondes inter opacas 
<pol. anti. 3.50> Ingenitum carmen modulatur musicus ales, 
<pol. anti. 3.51> Dum fovet implumes foetus placidissima coniux: 
<pol. anti. 3.52> Nam ramo nunc ille sedens, nun praepete penna 
<pol. anti. 3.53> Huc illuc circumvolitans, noctesque diesque 
<pol. anti. 3.54> Invigilat custos; liquida tum voce canorus 
<pol. anti. 3.55> Personat omne nemus: molli haec abscondita nido 
<pol. anti. 3.56> Suaves aure bibit numeros, oblita laboris; 
<pol. anti. 3.57> Et vix assiduae sentit fastidia curae. 
<pol. anti. 3.58> NUNC superest Atomos ut perspiciamus in ipsas: 
<pol. anti. 3.59> Altera nam sectae basis est. An firmior haec sit, 
<pol. anti. 3.60> Cognosces: vix crediderim, quia non sibi constat 
<pol. anti. 3.61> ipse parens Atomorum; et tanquam erroris amore 
<pol. anti. 3.62> Ebrius, interdum proprio se confodit ense. 
<pol. anti. 3.63> PRIMUM infinitas, infinitoque natantes 
<pol. anti. 3.64> In Nihilo posuit. Nimirum utrumque volebat 
<pol. anti. 3.65> Aeterno e solio pellendi Numinis audax 
<pol. anti. 3.66> Conatus. Nam si per se se, ac semper ab aevo 
<pol. anti. 3.67> Stant omnes, numero quis eas includere certo, 
<pol. anti. 3.68> Utque tot, haud plures essent decernere quivit? 
<pol. anti. 3.69> Tum si, ut progenerent aliquid, temerarius illis 
<pol. anti. 3.70> Accidere occursus debet, quo plurima casu 
<pol. anti. 3.71> Conciliante, cohors glomeretur corpus in unum; 
<pol. anti. 3.72> Infinita foret sparsae nisi materiae vis, 
<pol. anti. 3.73> fortunae credenda ioco, et concrescere promta, 
<pol. anti. 3.74> faro vel nunquam potuissent corpora gigni. 
<pol. anti. 3.75> Quinimo si magnum adeo superesset Inane, 
<pol. anti. 3.76> Undique diffugerent, ac per deserta locorum 
<pol. anti. 3.77> usque vagarentur Naturae clementia; nec esset, 
<pol. anti. 3.78> Cogere qui tandem ac dispersa reducere posset. 
<pol. anti. 3.79> Sic Spatium immensum Minima infinita poposcit. 
<pol. anti. 3.80> Nec tamen hic aliqua sine libertate locari 
<pol. anti. 3.81> fas erat, ut quodam possent coalescere motu. 
<pol. anti. 3.82> Nam si densa nimis, nimis et stipata fuissent, 
<pol. anti. 3.83> Non aliunde impulsa quidem et motoris egena, 
<pol. anti. 3.84> Torpebant, somnoque gravi infecunda iacebant. 
<pol. anti. 3.85> Unde soluta eadem simul atque frequentia fingi 
<pol. anti. 3.86> Par fuit, et proprio gravitatis percita nisu, 
<pol. anti. 3.87> Quando hic prae cunctis ultroneus esse videtur. 
<pol. anti. 3.88> INGENIOSA quidem haec; verum ratione sagaci 
<pol. anti. 3.89> si fuerint excussae, ruunt fundamine nullo. 
<pol. anti. 3.90> Ac veluti scenis agitur dum fabula nostris, 
<pol. anti. 3.91> Ludificant oculos spectacula vana tuentes, 
<pol. anti. 3.92> Et mentitarum capiunt dulcedine rerum: 
<pol. anti. 3.93> Ut modo porticibus longis simulacra deorum 
<pol. anti. 3.94> Aurea marmoreas inter mirere columnas; 
<pol. anti. 3.95> Et modo praecelsas turres, arcusque superbos; 
<pol. anti. 3.96> Aut classem in portu ventis dare vela parantem, 
<pol. anti. 3.97> Exstantesque mari scopulos, incurvaque longe 
<pol. anti. 3.98> Littora fluctifrago pelagi spumantia rore; 
<pol. anti. 3.99> Nunc impendentes silvarum cautibus umbras; 
<pol. anti. 3.100> Inde vorax Erebi barathrum, et Plutonia regna, 
<pol. anti. 3.101> Hinc placidum nemus Elysii sedesque beatas: 
<pol. anti. 3.102> At pulchrum aspicias postica parte theatrum, 
<pol. anti. 3.103> Nil praeter telasque leves leviterque perunctas 
<pol. anti. 3.104> Cernis, et avulso ruit omnis machina clavo. 
<pol. anti. 3.105> Sic introspectum fallacis dogma Epicuri 
<pol. anti. 3.106> Concidet, inque suum evanescens ibit Inane; 
<pol. anti. 3.107> Quando nec innumeras, nec progenitore carentes, 
<pol. anti. 3.108> Non individuas, immortalesve, nec ultra 
<pol. anti. 3.109> Labentes Atomos, nec eo concrescere motu 
<pol. anti. 3.110> Quo dicuntur agi, mox ipse fatebere victus. 
<pol. anti. 3.111> PROTINUS in mentem revoces quod dicere nuper 
<pol. anti. 3.112> Me memini, cum de Vacuo lis orta vigeret; 
<pol. anti. 3.113> Rem prorsus nullam per se constare potesse, 
<pol. anti. 3.114> Quae simul haud esset genere omni praedita dotum. 
<pol. anti. 3.115> Deficiente aliqua, rem cernimus esse creatam; 
<pol. anti. 3.116> Et maiorem illi causam praecellere. Quidquid 
<pol. anti. 3.117> Ex alio non est, nequit ullo limite claudi. 
<pol. anti. 3.118> Et cur, quod per se est, non dotibus affluat illis 
<pol. anti. 3.119> Caetera quas habeant queis per se stare negatum est? 
<pol. anti. 3.120> Dii vestri, quos in latebras Epicurus adegit, 
<pol. anti. 3.121> Ut mollem ducant secura per otia vitam, 
<pol. anti. 3.122> Dii vestri, quos fortuito corpuscula nexu 
<pol. anti. 3.123> Compegere, velut tibi res compingitur omnis, 
<pol. anti. 3.124> Per se se non sunt; felices attamen illic 
<pol. anti. 3.125> Aeternum vivunt, ac laeta pace fruuntur: 
<pol. anti. 3.126> Et felix, Atomus quae per se est, esse nequibit? 
<pol. anti. 3.127> Multa valent homines membrorum robore partim, 
<pol. anti. 3.128> Et partim ingenio; per se non esse nequibit? 
<pol. anti. 3.129> Si per se est Atomus, cur ipsi nulla potestas? 
<pol. anti. 3.130> Te male naturam rerum docuere magistri. 
<pol. anti. 3.131> Quae tenet aeternum propriis a viribus avum, 
<pol. anti. 3.132> Atque est idcirco, quia per se decuit esse, 
<pol. anti. 3.133> Et non esse nequit; res illa, utcunque vocetur, 
<pol. anti. 3.134> in se habeat totum esse, ac totum posse, necesse est. 
<pol. anti. 3.135> Numen habes, Numen tibi nescius adstruis ipse. 
<pol. anti. 3.136> Cur Epicurus enim numero docet innumerali 
<pol. anti. 3.137> Esse Atomos? Quia ponit eas auctore carentes. 
<pol. anti. 3.138> At si auctore carent, cur illas non quoque dixit 
<pol. anti. 3.139> Ut numero, sic mente, ac viribus infinitas? 
<pol. anti. 3.140> Cur non esse Deos voluit? Nam nomine tanto 
<pol. anti. 3.141> Dignior est Atomus, quae per se stare putatur, 
<pol. anti. 3.142> Quam Divi ex Atomis temere incurrentibus orti. 
<pol. anti. 3.143> hanc tamen invalidam facit et Rationis egentem: 
<pol. anti. 3.144> Hos ratione animi donat, vitaque beata. 
<pol. anti. 3.145> Naturae nihil aeternae concedit avarus, 
<pol. anti. 3.146> Omnia fortuitae. Quam sint haec dissona, sentis? 
<pol. anti. 3.147> TANDEM igitur falsi vestigia blanda secutum 
<pol. anti. 3.148> Ductoris te poeniteat, dulcissime Quinti. 
<pol. anti. 3.149> Divinos pudeat tam parvis rebus honores 
<pol. anti. 3.150> Decrevisse. Leves micas, tenuissima segnis 
<pol. anti. 3.151> Materiae ramenta, meri ludibria casus, 
<pol. anti. 3.152> Per se naturamque suam constare putabas! 
<pol. anti. 3.153> At certe quidquid per se est, sic esse necessum est, 
<pol. anti. 3.154> Ut cum percipitur, simul ipsum eluceat esse; 
<pol. anti. 3.155> Et, si ponatur penitus non esse, repugnet. 
<pol. anti. 3.156> Haec Atomis tribui nequeunt. Vis, ordine dicam? 
<pol. anti. 3.157> Scilicet haec Atomus, quae nunc mihi iungitur, esse 
<pol. anti. 3.158> Ut sine me poterat, poteram sic esse sine illa. 
<pol. anti. 3.159> Aeternum in Vacuo potuit disiuncta vagari, 
<pol. anti. 3.160> Aeternum poterit. Cum ergo sit inutilis Orbi, 
<pol. anti. 3.161> Ponamus non esse: ruent num caetera rerum? 
<pol. anti. 3.162> Nequaquam. Non hanc igitur perstare necessum est; 
<pol. anti. 3.163> Illiusque loco satis est si perstet Inane. 
<pol. anti. 3.164> Unius hinc Atomi ratio non postulat, ut sit 
<pol. anti. 3.165> Quod si unam e rerum natura expungere possim, 
<pol. anti. 3.166> Expungam geminas, expungam quattuor, omnes 
<pol. anti. 3.167> Denique. Namque omnes nihil excellentius in se, 
<pol. anti. 3.168> Naturam quod spectat, habent, quam parvula quidquid 
<pol. anti. 3.169> Ac simplex Atomus revera possidet omnis. 
<pol. anti. 3.170> Nulla igitur per se, si per se non fuit una. 
<pol. anti. 3.171> IMMENSUM qui praeterea sibi fingit Inane, 
<pol. anti. 3.172> Rem quasi perpetuam, certe ut rem cogitet, ipsi 
<pol. anti. 3.173> Nil Atomis opus est: intelligit esse reapse 
<pol. anti. 3.174> Magnum aliquid, quod Materia secernit ab omni. 
<pol. anti. 3.175> Ergo materiae molem totam esse sua vi 
<pol. anti. 3.176> Non modo non vincit, fieri sed posse fatetur 
<pol. anti. 3.177> Ut nil Materiae sit funditus omne per aevum. 
<pol. anti. 3.178> Olli Materies est adventitia Mundo. 
<pol. anti. 3.179> Quare igitur per se, quare infinita putatur? 
<pol. anti. 3.180> Sed faciam, ut verum noscas; utcunque Lucreti 
<pol. anti. 3.181> Obstrepat, et contra decantet garrula Siren. 
<pol. anti. 3.182> INNUMERAS vis esse Atomos, sed maius Inane 
<pol. anti. 3.183> Innumeris Atomis. Quanam compingitur arte 
<pol. anti. 3.184> Infinitum illud male parcum, et parte recisum, 
<pol. anti. 3.185> Quod iam stare nequit, quoniam pede claudicat uno? 
<pol. anti. 3.186> Nempe infinitum infinito posse putasti 
<pol. anti. 3.187> Esse minus? Nonne hoc ipso, quod crescere possit, 
<pol. anti. 3.188> Mancum ac finitum est? Quod maius, none minori 
<pol. anti. 3.189> Semper limes erit? Porro non aequat Inane 
<pol. anti. 3.190> Materies, quia non explet; sed libera fertur 
<pol. anti. 3.191> Per medium, vacuos et passim linquit hiatus; 
<pol. anti. 3.192> Maior, si nullum superesset Inane, futura. 
<pol. anti. 3.193> Quapropter quemcunque locum deprendis inanem, 
<pol. anti. 3.194> Illic Materiae finem simul esse fateris. 
<pol. anti. 3.195> nam si pertendam infinitas aequoris undas, 
<pol. anti. 3.196> Littora tu digito monstrans ubi desinit aequor, 
<pol. anti. 3.197> Me subito falsi convinces: haud secus et te 
<pol. anti. 3.198> Convincam, ostendens Vacuum sine corpore purum; 
<pol. anti. 3.199> Aspice ut ambo sibi noceant obstentque vicissim, 
<pol. anti. 3.200> Quae tu fraterno nexu coniuncta putabas; 
<pol. anti. 3.201> Et mediam regni partem infinita gemella 
<pol. anti. 3.202> Subripiant, lacerentque immani vulnere totum. 
<pol. anti. 3.203> Elige; nam regno alterutrum decedat, oportet. 
<pol. anti. 3.204> Sed caveas; quid Materiem si tollere mavis, 
<pol. anti. 3.205> In nihilum iam cuncta ruent; si tollis Inane, 
<pol. anti. 3.206> Non est, Materia ut possit stipata moveri. 
<pol. anti. 3.207> QUID vetat, obiicies, ne sursum linea duplex 
<pol. anti. 3.208> Ducatur sine fine quidem, tamen una profundo 
<pol. anti. 3.209> exeat a centro Telluris, et altera tantum 
<pol. anti. 3.210> A facie? Tunc sunt expertes limitis ambae, 
<pol. anti. 3.211> nec tamen aequales. Vanos imitare Sophistas, 
<pol. anti. 3.212> O Quinti! Geminas habet utraque linea partes: 
<pol. anti. 3.213> Hac sunt aequales, qua sunt sine limite; se qua 
<pol. anti. 3.214> Ponis inaequales, finitas esse fateris: 
<pol. anti. 3.215> Limes enim est illis, ubi primum exordia sumunt. 
<pol. anti. 3.216> At tua Materies nusquam est sine limite, quando 
<pol. anti. 3.217> Mergitur in Vacuo quod ab omni parte redundat. 
<pol. anti. 3.218> ERGO dormitat praeclari dogmatis auctor, 
<pol. anti. 3.219> Innumeras cum vult Atomos, quibus addere possem 
<pol. anti. 3.220> Vel plures; nondum ut penitus repleatur Inane. 
<pol. anti. 3.221> Nam locus est cunctis. Fingamus millia centum 
<pol. anti. 3.222> Adiungi: num propterea complebitur? Esset 
<pol. anti. 3.223> Finitum, posset si centum millibus olim 
<pol. anti. 3.224> Compleri. Porro non tantum haec millia fas est 
<pol. anti. 3.225> Adiungi, verum bis, ter, quater, amplius, imo 
<pol. anti. 3.226> Millia mille modis iterum repetita. Profecto 
<pol. anti. 3.227> Crassior esse potest globus hic Telluris et Undae, 
<pol. anti. 3.228> Quam nunc est; paulo furi quoque densior Aer: 
<pol. anti. 3.229> Partibus et cunctis Vacui succedere corpus; 
<pol. anti. 3.230> Nil etenim prohibet, quod nunc sit inane repleri. 
<pol. anti. 3.231> Ergo Materiae tumefactam crescere molem, 
<pol. anti. 3.232> Perque novas Atomos augeri posse fatendum. 
<pol. anti. 3.233> Crescere si possit, nunc finitam esse necesse est. 
<pol. anti. 3.234> AUGERI ut poterit, poterit quoque, sospite Mundo, 
<pol. anti. 3.235> Imminui; demtis siquidem succedere Inane 
<pol. anti. 3.236> Corporibus promtum est; Vacuumque ut corpora supplent, 
<pol. anti. 3.237> Sic Vacuum, nulla iactura, corpora supplet. 
<pol. anti. 3.238> Nunc porro demas Atomorum, nam licet, unam; 
<pol. anti. 3.239> En! quam iactabas immensam, summa repente 
<pol. anti. 3.240> Fit minor: at centum si dempseris; ecce minorem 
<pol. anti. 3.241> Semper habes. Immensum ergo maiusve minusve 
<pol. anti. 3.242> Esse potest, quam nunc revera est. Perge, Poeta, 
<pol. anti. 3.243> Quid stas? Aeternum pariter dic posse putari 
<pol. anti. 3.244> Longius aut brevius. Risum teneatis, amici! 
<pol. anti. 3.245> confutare pudet, liquido quae falsa videntur. 
<pol. anti. 3.246> Partibus adiectis veluti res crescere nunquam 
<pol. anti. 3.247> Inficita potest, nequit et decrescere demtis. 
<pol. anti. 3.248> PRAETEREA cum quaeque Atomus finita sit in se, 
<pol. anti. 3.249> Quotquot erunt, vel si plures quam intelligis, essent, 
<pol. anti. 3.250> Haud unquam in numerum poterunt coalescere tantum, 
<pol. anti. 3.251> Qui non descriptos habeat circum undique fines. 
<pol. anti. 3.252> Nempe sat est numeri primordia ducere ab uno. 
<pol. anti. 3.253> Namque haec dividuis natura est insita rebus, 
<pol. anti. 3.254> Ut quae principium, finem quoque norit: utraque 
<pol. anti. 3.255> Parte nihil: rerum haec extrema; fugaque perenni 
<pol. anti. 3.256> Exit in hoc tandem, quidquid promanat ab illo. 
<pol. anti. 3.257> Quare infiniti finitas dicere partes 
<pol. anti. 3.258> Quae stent una omnes, numerumque suapte putari 
<pol. anti. 3.259> Natura plenum, qui non augescere possit, 
<pol. anti. 3.260> Absurdum est. Vel enim quiddam potes addere summae: 
<pol. anti. 3.261> Atque ita limes erat: vel non potes addere quidquam; 
<pol. anti. 3.262> Exhausta est igitur numeri et praeclusa potestas: 
<pol. anti. 3.263> Unde infinitus simul ac finitus habetur: 
<pol. anti. 3.264> Quod pugnans recta procul a Ratione recedit. 
<pol. anti. 3.265> Quidquid habet numerum, per se innumerabile nonest. 
<pol. anti. 3.266> Quidquid et extensum est, mensuram admittat oportet. 
<pol. anti. 3.267> QUOD si autem numeros vulgo sine fine patentes 
<pol. anti. 3.268> Dicimus, idcirco quia possunt crescere semper, 
<pol. anti. 3.269> Nilque vetat summae superaddi cuilibet unum; 
<pol. anti. 3.270> Observa numeros, ut fusius ante probavi, 
<pol. anti. 3.271> Re nihil esse quidem, mera sed phantasmata rerum, 
<pol. anti. 3.272> Solius ingenii foetus prolemque caducam. 
<pol. anti. 3.273> Scilicet hoc ipso quod possumus addere summae, 
<pol. anti. 3.274> Summam infinitam re ipsa nullam esse fatendum est. 
<pol. anti. 3.275> Ergo cum liqueat, quidquid numeratur, id esse 
<pol. anti. 3.276> Finitum, et partes numerari posse minutas, 
<pol. anti. 3.277> Quarum conflatur denso e glomcramine totum: 
<pol. anti. 3.278> Hinc sequitur, quidquid multis coalescere ponas 
<pol. anti. 3.279> Partibus aggestis et consistentibus una, 
<pol. anti. 3.280> Haud infinitum posse, immensumve putari: 
<pol. anti. 3.281> Atque ita Materiae summam, quae in semina parva 
<pol. anti. 3.282> Dividitur, certos intra consistere fines: 
<pol. anti. 3.283> Quodque infinitum est, unum simul esse reapse; 
<pol. anti. 3.284> cui nullae partes adimi aut accedere possint. 
<pol. anti. 3.285> CERTE Materies, quocunque extensa patescat, 
<pol. anti. 3.286> Infinita nequit, si non immensa, putari. 
<pol. anti. 3.287> Porro Materies nequaquam immensa videtur 
<pol. anti. 3.288> Hoc ipso quod sit variis affecta figuris, 
<pol. anti. 3.289> Atque in multigenas classes, te auctore, tributa. 
<pol. anti. 3.290> Hoc etiam, Quinti, tua per documenta probabo. 
<pol. anti. 3.291> Qui Spatium putat immensum, velut ante docebas, 
<pol. anti. 3.292> Haec immensa vocet, spatium quibus omne tenetur; 
<pol. anti. 3.293> Ut vocat aeternum, quod nullo tempore non est. 
<pol. anti. 3.294> Pars etenim Spatii quaecunque relicta supersit, 
<pol. anti. 3.295> Res ibi deficiens non est immensa profecto. 
<pol. anti. 3.296> Multimodis igitur cum sit distincta figuris, 
<pol. anti. 3.297> Atque ideo in multas Atomorum summa cohortes 
<pol. anti. 3.298> Sit divisa, tuo praeceptorisque Poetae 
<pol. anti. 3.299> Iudicio, quaecunque cohors immensa putetur, 
<pol. anti. 3.300> Hac opus est una Spatium simul omne repleri. 
<pol. anti. 3.301> Terminus est illi, quod non penetratur ab ipsa. 
<pol. anti. 3.302> Porro, dic sodes, gens infinita cuborum 
<pol. anti. 3.303> An toto, quantum est, Spatio protenditur una? 
<pol. anti. 3.304> Haud certe: siquidem globulis iam non locus esset, 
<pol. anti. 3.305> Nec spiris, triquetris, rhombis, mucronibus, hamis. 
<pol. anti. 3.306> Conica gens totum sola exaequarit Inane: 
<pol. anti. 3.307> Quo nunc pyramides, quo disci, quove cylindri 
<pol. anti. 3.308> Migrabunt? iuvat his Spatium ultra quaerere sedes. 
<pol. anti. 3.309> Nulla igitur Spatium immensum sola occupat. Ergo 
<pol. anti. 3.310> Nulla immensa potest, nulla infinita vocari. 
<pol. anti. 3.311> Dant aliis aliae finem accipiuntque vicissim. 
<pol. anti. 3.312> Sed quae sunt finita loco, finita necesse est 
<pol. anti. 3.313> Sint etiam numero; quare sub quaque figura 
<pol. anti. 3.314> Innumeras Atomos consistere posse negandum. 
<pol. anti. 3.315> Porro finitas Atomorum dicere formas, 
<pol. anti. 3.316> Atque ideo classes, queis dant sua nomina formae, 
<pol. anti. 3.317> Cogeris. Hinc sequitur conclusam limite certo 
<pol. anti. 3.318> Materiae summam: cum non coalescere possit 
<pol. anti. 3.319> Undique finitis e partibus infinitum. 
<pol. anti. 3.320> Sed quoniam Spatii quodcunque relinquis inane, 
<pol. anti. 3.321> Aeque infinitum est, atque id quod corpore comples, 
<pol. anti. 3.322> Inde liquet Spatii summam non posse repleri, 
<pol. anti. 3.323> Ni nova Materiae summa infinita creetur. 
<pol. anti. 3.324> Quae nunc sparsa natat Vacuo, quam curta brevisque est! 
<pol. anti. 3.325> Ampla videre mihi videor quae dolia vulgo 
<pol. anti. 3.326> Asservant inter cava fundamenta domorum 
<pol. anti. 3.327> Teutones, aut cryptis gelidoque in monte recisis 
<pol. anti. 3.328> Porticibus, veteri sacrata palatia Baccho: 
<pol. anti. 3.329> In quae si iaceres quantum capit amphora vini, 
<pol. anti. 3.330> Hospitibus, pro! quanta mihi vindemia! dicens; 
<pol. anti. 3.331> Imo quam tenuis, dicam, si dolia cernas. 
<pol. anti. 3.332> ET cur, si numero sunt infinita, volebas 
<pol. anti. 3.333> Semina Materiae Spatium quaecunque pererrant, 
<pol. anti. 3.334> Finitis tamen inter se distare figuris? 
<pol. anti. 3.335> Haud equidem ignoro quid ad haec contraria forsan 
<pol. anti. 3.336> Invitum te compulerit. Cum nempe videres 
<pol. anti. 3.337> Non infinitas passim consurgere rerum 
<pol. anti. 3.338> In mundo species, at finibus esse coactam 
<pol. anti. 3.339> Quamque suis; nullamque nova splendescere forma, 
<pol. anti. 3.340> Intellexisti, quamvis agnoscere nolles 
<pol. anti. 3.341> Quid foret, esse aliquid certa quod lege domaret 
<pol. anti. 3.342> Effusam vim Materiae, frenoque protervam 
<pol. anti. 3.343> Luxuriem et rapidos posset compescere motus. 
<pol. anti. 3.344> Mens erat; at tibi Mens fabrica procul exulat omni: 
<pol. anti. 3.345> Ergo Materiae potius resecanda potestas, 
<pol. anti. 3.346> Ipsaque per certas formarum, sub duce nullo, 
<pol. anti. 3.347> Distribuenda fuit legiones atque catervas: 
<pol. anti. 3.348> Ut responderi posset quaerentibus, inter 
<pol. anti. 3.349> Quadrupedes quare nil grandius est Elephanto? 
<pol. anti. 3.350> Cur non centimanos Briarei de stirpe Gigantes, 
<pol. anti. 3.351> Centauros, Scyllas, aut qualis fingitur Argus, 
<pol. anti. 3.352> Semibovesque viros edit Natura creatrix, 
<pol. anti. 3.353> Et Satyros; at se generatim secla propagant; 
<pol. anti. 3.354> Nec surgunt nova monstra, sed omni gente parentum 
<pol. anti. 3.355> Nascuntur similes atque omni tempore foetus? 
<pol. anti. 3.356> Scilicet innumeras Atomos in quaque repostas 
<pol. anti. 3.357> Classe quidem, at non innumeras occurrere classes. 
<pol. anti. 3.358> O miserum effugium! tua si corpuscula per se 
<pol. anti. 3.359> consistunt, dominoque carent, ac sponte regunt se, 
<pol. anti. 3.360> Dic mihi, quae virtus, quae causa potentior ipsa 
<pol. anti. 3.361> Materia, paucas ad classes illa redegit 
<pol. anti. 3.362> Semina, quae nobis aeterna, immensaque iactas? 
<pol. anti. 3.363> Dic age, nam debes: factique edissere causam, 
<pol. anti. 3.364> Si potes; aut gratis haec omnia ficta fatere. 
<pol. anti. 3.365> Nempe tuis aptas naturae gesta repertis, 
<pol. anti. 3.366> Qui tua Naturae gestis aptare reperta 
<pol. anti. 3.367> Debueras: nec te tamen extricas labyrintho. 
<pol. anti. 3.368> Nam si Atomi sunt innumerae sub quaque figura, 
<pol. anti. 3.369> Saltem infinitae generis cuiusque creati 
<pol. anti. 3.370> Res fierent; passim Lupi, passimque Leones, 
<pol. anti. 3.371> Et pecudes passim, lapides, plantae excrerentur, 
<pol. anti. 3.372> Atque homines; omnis semper daret omnia tellus: 
<pol. anti. 3.373> Nec volucres aer, nec pisces unda teneret. 
<pol. anti. 3.374> Quae via nascendi cunctis animantibus una est, 
<pol. anti. 3.375> Infinita foret. Nullo de sanguine patrum 
<pol. anti. 3.376> Improvisus adesset equus, bos, ales et anguis; 
<pol. anti. 3.377> Non sensim vires, non augmen adeptus ab annis, 
<pol. anti. 3.378> At vegetus grandisque, et iam perfectus adulto 
<pol. anti. 3.379> Corpore; seminibus confestim ac sponte coactis. 
<pol. anti. 3.380> Nam quae facta semel, fieri cur posse negares? 
<pol. anti. 3.381> Poma sine arboribus, sine terra et semine fruges 
<pol. anti. 3.382> Affluerent; interdum alieno tempore messis 
<pol. anti. 3.383> Cresceret; inque mari medio consurgeret arbos. 
<pol. anti. 3.384> Omni luce novi soles, nova sidera cunctis 
<pol. anti. 3.385> Noctibus: innumeri diverso crine Cometae 
<pol. anti. 3.386> Nunc pervulgarent peregrino lumine coelum, 
<pol. anti. 3.387> Nunc levitate pari fugerent, oculisque videntum 
<pol. anti. 3.388> Eriperentur, et immenso haurirentur Inani. 
<pol. anti. 3.389> Namque infinitis debent concurrere semper 
<pol. anti. 3.390> Infinita modis, ullo nec limite sisti; 
<pol. anti. 3.391> Quando infinitum numero non clauditur ullo. 
<pol. anti. 3.392> ASPICE tesserulas, queis ludicra bella geruntur 
<pol. anti. 3.393> In tabula, vario quam segmina picta colore 
<pol. anti. 3.394> Distinguunt. Prima pedites in fronte locati, 
<pol. anti. 3.395> Regem et Reginam, famulos equitesque tuentur, 
<pol. anti. 3.396> Nec posite gemino desunt in margine turres: 
<pol. anti. 3.397> Quisque sua solet ire via, miscentur et intrant 
<pol. anti. 3.398> Alternis inimicam aciem; fit plurima caedes 
<pol. anti. 3.399> Hinc atque hinc, donec cedat Rex undique captus. 
<pol. anti. 3.400> Interea quoties pugnae variatur imago! 
<pol. anti. 3.401> Quam diversa etiam, quam multiplici positura, 
<pol. anti. 3.402> Obiicibusque novis pugnantum invertitur ordo, 
<pol. anti. 3.403> Invertique potest! Non sunt tot in aequore fluctus, 
<pol. anti. 3.404> Nec tot habent silvae frondes, aut gramina campi. 
<pol. anti. 3.405> Quid, si infinitis ageretur ludus utrinque 
<pol. anti. 3.406> Tesserulis; an summa foret finita modorum? 
<pol. anti. 3.407> NEC iuvat innumeros alibi confingere Mundos 
<pol. anti. 3.408> In quibus omnigenum scateat sine limite rerum 
<pol. anti. 3.409> Copia, quae nostro parce conceditur Orbi 
<pol. anti. 3.410> Nam si revera starent, quos exstruis, Orbes, 
<pol. anti. 3.411> Qua ratione probas nostratibus esse replendos 
<pol. anti. 3.412> Corporibus; nec posse novis coalescere formis 
<pol. anti. 3.413> Tot concurrentes Atomos, nova semper ut illic 
<pol. anti. 3.414> Ac penitus nobis incognita corpora gignant? 
<pol. anti. 3.415> Namque modi quibus hae partes concrescere possunt, 
<pol. anti. 3.416> Non tantum multo sunt plures partibus ipsis, 
<pol. anti. 3.417> Verum infinite plures. Quae nexibus ergo 
<pol. anti. 3.418> Diversis poterunt diverse corpora gigni, 
<pol. anti. 3.419> Sunt infinite magis infinita. Quis autem 
<pol. anti. 3.420> Tantum infinitum tanta virtute coercet, 
<pol. anti. 3.421> Ne, sibi permissum atque omni variabile casu, 
<pol. anti. 3.422> Det species aliquando novas, veteresque vicissim 
<pol. anti. 3.423> Diffingat? Fixa est adeo si norma creandis 
<pol. anti. 3.424> Corporibus, qualem servat natura perennem; 
<pol. anti. 3.425> Si rerum genera et certa et finita videntur; 
<pol. anti. 3.426> Esse modum finemque Atomis frenumque necesse est. 
<pol. anti. 3.427> NATURAS porro similes non sola figura 
<pol. anti. 3.428> Principiorum, ut forte putas, at certus eorum 
<pol. anti. 3.429> Nexus et ad leges quidam status effecit ordo. 
<pol. anti. 3.430> Quin aliam speciem referentia prorsus ab iisdem 
<pol. anti. 3.431> Principiis aliter digestis corpora fient. 
<pol. anti. 3.432> Ut nive candidior limus, quem Serica regna 
<pol. anti. 3.433> Finxerunt dudum, quique his iam fingitur oris, 
<pol. anti. 3.434> Pistus utraque manu figuli, cedensque moventis 
<pol. anti. 3.435> Arbitrio, currente rota, dat monstra Deorum 
<pol. anti. 3.436> Omnigenasque feras et Eoi munera ponti: 
<pol. anti. 3.437> Ex illo nunc forma viri, nunc urceus exit. 
<pol. anti. 3.438> Qui cibus in nostros facilis convertitur artus, 
<pol. anti. 3.439> In cane fit canis; atque leo, si forte leonis 
<pol. anti. 3.440> Venerit in stomachum. Ros idem gramina campi, 
<pol. anti. 3.441> Hortorum flores, frumentaque nutrit in arvis. 
<pol. anti. 3.442> Phocarum veluti rector, quem fabula narrat 
<pol. anti. 3.443> Multimodis oculos hominum elusisse figuris. 
<pol. anti. 3.444> Nam villosus aper, durum atque immobile saxum, 
<pol. anti. 3.445> Flamma corax, fluviusque liquens erat, ac ferus anguis: 
<pol. anti. 3.446> Mille novas iterum species iterumque daturus, 
<pol. anti. 3.447> Arcto ni premerent fugitivum vincula nexu: 
<pol. anti. 3.448> Humanos donec repararet denique cultus. 
<pol. anti. 3.449> Unde licet paucae varient elementa figurae, 
<pol. anti. 3.450> Res tamen innumeras et qualiacunque creabunt 
<pol. anti. 3.451> Corpora, non specie tantum, ceu raris, in una; 
<pol. anti. 3.452> At multas itidem species, quot cudere possunt 
<pol. anti. 3.453> Innumerabilium nexus, quos esse probavi 
<pol. anti. 3.454> Prorsum infinitos. Unde infinita videres 
<pol. anti. 3.455> Et rerum genera, et generis cuiusque creata 
<pol. anti. 3.456> Corpora, si vere sub qualicunque figura 
<pol. anti. 3.457> Innumeras Atomos totus comprenderet Orbis: 
<pol. anti. 3.458> Ergo quadrupedes immani maximitate, 
<pol. anti. 3.459> Aut forma horribiles: Polyphemos, atque Chimaeras, 
<pol. anti. 3.460> Gorgonas, Harpyasque, ac septem faucibus Hydros. 
<pol. anti. 3.461> E quadris, duplici tantum quae picta colore, 
<pol. anti. 3.462> Sic incredibilis formarum copia prodit, 
<pol. anti. 3.463> Mutatis saepe ordinibus, textuque quadrorum; 
<pol. anti. 3.464> Unde pavimentis veniat decor atque venustas. 
<pol. anti. 3.465> AEMULA Naturae (quanto minor inferiorque) 
<pol. anti. 3.466> Mens humana, tamen vi freta laboris et arte, 
<pol. anti. 3.467> Quam ratio solers parit, experientia firmat, 
<pol. anti. 3.468> Mixturis elementorum, quae paucula novit, 
<pol. anti. 3.469> Spe lucri proprios nova corpora finxit in usus, 
<pol. anti. 3.470> Et species, quibus abstinuit Natura, creatis 
<pol. anti. 3.471> Addidit; igne coquens, unguenta et pharmace fecit, 
<pol. anti. 3.472> Granaque sulphurea, et vitrum, urentesque lapillos, 
<pol. anti. 3.473> Insitione dedit priscis nova germina truncis; 
<pol. anti. 3.474> Iussit et ignotos animalia prodere foetus, 
<pol. anti. 3.475> Robustumque genus mulos invexit in Orbem. 
<pol. anti. 3.476> Et tuus ille opifex Mundi, rerum unicus auctor, 
<pol. anti. 3.477> Omniparens casus fundo tam divite pollens, 
<pol. anti. 3.478> Non facit haec! Brevis huic virtus, aut curta supellex. 
<pol. anti. 3.479> Esse Atomis fines igitur frenumque necesse est. 
<pol. anti. 3.480> Verum, quod per se est, frenum finesque recusat: 
<pol. anti. 3.481> Ergo stare suis non possunt viribus unquam, 
<pol. anti. 3.482> Et causam agnoscunt Atomi, Numenque supremum. 
<pol. anti. 3.483> Ilic Deus, hic certe est; frustraque, Epicure, reclamas. 
<pol. anti. 3.484> NUNC igitur Spatio immenso finita vagari 
<pol. anti. 3.485> Si dederis, nullo coalescent semina nexu. 
<pol. anti. 3.486> Nempe mari magno si longe dissita venti 
<pol. anti. 3.487> Navigia impellent aliquot rectoris egena, 
<pol. anti. 3.488> Numquid fortuna tandem fore credis, ut suquam 
<pol. anti. 3.489> in classem coeant, et consociata ferantur 
<pol. anti. 3.490> Fluctibus Oceani, quantos tegit orbita Solis, 
<pol. anti. 3.491> Quantum et transversus Mundi protenditur axis? 
<pol. anti. 3.492> Disgregat in Vacuo certe distantia maior 
<pol. anti. 3.493> Finitas Atomos: per inania magna solutae 
<pol. anti. 3.494> Convenient numquam; spatia infinita vagando 
<pol. anti. 3.495> Non tranare nisi infinito tempore possunt. 
<pol. anti. 3.496> Pro! Quam operis disiecta tui male membra cohaerent! 
<pol. anti. 3.497> AT si Materiam claudunt circumundique fines, 
<pol. anti. 3.498> Illam ultra, quaeris, quo sit ventura sagitta 
<pol. anti. 3.499> Quam bonus arcitenens valido contorserit arcu. 
<pol. anti. 3.500> Ex errore tuo dubium tibi nascitur illud. 
<pol. anti. 3.501> Ultra Materiem nihil est; mittes ne sagittam 
<pol. anti. 3.502> in nihilum? Nihilo non est locus: ergo resistet, 
<pol. anti. 3.503> Nec poterit telum vetitos erumpere fines, 
<pol. anti. 3.504> Et vires frustra effusas mirabitur arcus. 
<pol. anti. 3.505> Nec sine corporibus locus est, nec mobile quidquam 
<pol. anti. 3.506> Absque loco: Spatium si funditus omne revellas, 
<pol. anti. 3.507> Mors erit haec motus; alisque repente recisis 
<pol. anti. 3.508> Missile, iam nullo in directum tramite abibit 
<pol. anti. 3.509> Iniussum per iter raptantibus aetheris undis. 
<pol. anti. 3.510> AETERNAS finxisse Atomos totius ut Orbis 
<pol. anti. 3.511> Principium foret absque Deo, nusquamve creatum, 
<pol. anti. 3.512> Atque infinitas, quod utrumque probata refellunt, 
<pol. anti. 3.513> Haud satis est visum implacato Numinis hosti: 
<pol. anti. 3.514> Verum immortales etiam affirmare necessum 
<pol. anti. 3.515> Huic fuit; ut cunctis etsi non dotibus, aevo 
<pol. anti. 3.516> Mentiri Numen saltem, ac supplere valerent. 
<pol. anti. 3.517> et quia corporibus mors est, elementa resolvi 
<pol. anti. 3.518> Cum coepere, suos ac tandem rumpere nexus, 
<pol. anti. 3.519> Idcirco nullis compactas ex elementis, 
<pol. anti. 3.520> Verum perfecta pollentes simplicitate, 
<pol. anti. 3.521> Ac solidas Atomos, minimasque et vulnere nullo 
<pol. anti. 3.522> Dividuas fecit; ne morti occumbere possent. 
<pol. anti. 3.523> NUNC, individuas igitur non esse, probandum. 
<pol. anti. 3.524> Res acta est: etenim variis extare figuris 
<pol. anti. 3.525> Dixisti: possunt sine partibus esse figurae? 
<pol. anti. 3.526> Fac tibi quadratas, teretes, triquetrasve, licebit; 
<pol. anti. 3.527> Plurimus extremas exasperet angulus oras; 
<pol. anti. 3.528> Sint aliae cuneis similes, aliaeque cylindris; 
<pol. anti. 3.529> Spriales aliis flexus, vel acumina fingas; 
<pol. anti. 3.530> Permultis hamus, mucro, vel adunca proboscis, 
<pol. anti. 3.531> Cornua, vel dentes, rami, perplexaque fila 
<pol. anti. 3.532> Promineant; quasdam speculo magis effice plenas: 
<pol. anti. 3.533> Denique ad arbitrium forma, prout est opus, omni 
<pol. anti. 3.534> Ut possint haerere modo, facilique coire 
<pol. anti. 3.535> Congressu: da quosque sinus, da quaslibet ansas, 
<pol. anti. 3.536> Tu pater, ac figulus: tandem necte, assue, texe; 
<pol. anti. 3.537> sed mihi ne minimas, sic ut minus esse queat nil, 
<pol. anti. 3.538> Neve haud compositas, immortalesque profecto 
<pol. anti. 3.539> dixeris, utpote quae non constent partibus ullis; 
<pol. anti. 3.540> Et cum principiis careant ipsissima rerum 
<pol. anti. 3.541> Principia, haud unquam in res ullas posse resolvi. 
<pol. anti. 3.542> Nam circumcidi possunt, fierique minora, 
<pol. anti. 3.543> Atque in perpetuum frangi, quaecunque figuris 
<pol. anti. 3.544> Praedita sunt. Ita quadratis mutare rotunda 
<pol. anti. 3.545> Caedendo promtum est; iterum quadrata rotundis. 
<pol. anti. 3.546> Quamque diu superest hamus, vel mucro, vel uncus, 
<pol. anti. 3.547> Vel quaecunque potest Atomum signare figura, 
<pol. anti. 3.548> Semper ibi superest aliquid quod radere possis. 
<pol. anti. 3.549> AUT illis igitur formam concedere nullam 
<pol. anti. 3.550> Cogeris, atque ansas abradere funditus omnes; 
<pol. anti. 3.551> Iamque adeo nullius erunt primordia molis: 
<pol. anti. 3.552> Aut si vis illas aliqua irretire catena, 
<pol. anti. 3.553> Quo melius possint nexus sociare maritos; 
<pol. anti. 3.554> Iam tibi principiis Atomi, ceu caetera constent 
<pol. anti. 3.555> Corpora. Nec dicas quid primum in rebus inesse 
<pol. anti. 3.556> Perpetuum, simplex, solidum, immortale, necessum, 
<pol. anti. 3.557> Corporeumque simul: quoniam non amplius ista 
<pol. anti. 3.558> Conciliare potes; tibi nec iam impune licebit 
<pol. anti. 3.559> Dividuas Atomis auferre ac reddere partes. 
<pol. anti. 3.560> QUIN etiam, ut velles omni spoliare figura 
<pol. anti. 3.561> Quae tibi Naturae corpuscula prima videntur: 
<pol. anti. 3.562> Discrepat id quanquam Vero placitisque repugnat; 
<pol. anti. 3.563> Ne spoliata quidem, penitus sine partibus essent. 
<pol. anti. 3.564> Namque ubi nectuntur (ponamus talia necti) 
<pol. anti. 3.565> Totane cum sociis coniungi dixeris? An non? 
<pol. anti. 3.566> Si tota; est igitur penetrabile corpus, et unum 
<pol. anti. 3.567> Ex duplici fiet semper, nec mille decemve 
<pol. anti. 3.568> Millia vel minimam poterunt extollere molem, 
<pol. anti. 3.569> Totaque Materies Atomum redigetur in unam: 
<pol. anti. 3.570> Quo quid ineptius est? At si non tota cohaerent; 
<pol. anti. 3.571> Ergo per partem. Sic nunquam est partibus orba 
<pol. anti. 3.572> Materies. Ab ea partes si dempseris, aufers 
<pol. anti. 3.573> Naturam, et nihilo reddis: nil possidet unum 
<pol. anti. 3.574> Et simplex; menti laudem hanc permittit habendam: 
<pol. anti. 3.575> Ipsa sed extensa est; atque huius particula omnis, 
<pol. anti. 3.576> Ut pars totius, in partes ita sectile Totum est. 
<pol. anti. 3.577> TRES itaque annectas, ut fundamenta futuri 
<pol. anti. 3.578> Corporis, in medio positam simul utraque tanget; 
<pol. anti. 3.579> Altera sed laevum tanget latus, altera dextrum. 
<pol. anti. 3.580> Adiicias aliam subtusque superque, videbis 
<pol. anti. 3.581> Quattuor in media partes. Nunc ante retroque 
<pol. anti. 3.582> Des alias, iterum mediam quae tangere possint, 
<pol. anti. 3.583> Sex numeras. Restant spatia interiecta, novisque 
<pol. anti. 3.584> Seminibus possunt impleri, quae simul istam, 
<pol. anti. 3.585> Diversa at facie, tangent: tot partibus ergo 
<pol. anti. 3.586> Haec Atomus constat, quot habet circumundique parvas 
<pol. anti. 3.587> Ac sibi contiguas Atomos; et partibus illis 
<pol. anti. 3.588> Omnibus est etiam centrum commune, quod ipsum 
<pol. anti. 3.589> Particulas alias complectitur, atque ita semper; 
<pol. anti. 3.590> Ut nequeas unquam finem reperire secandi. 
<pol. anti. 3.591> Quem si invenisses, extrema secutus, haberes 
<pol. anti. 3.592> Rem non extensam, sine centro et partibus; hoc est, 
<pol. anti. 3.593> Materiem, quae Materies non amplius esset. 
<pol. anti. 3.594> Quod si tam parva terrentur imagine sensus, 
<pol. anti. 3.595> Nec fugitiva sequi conspectu segmina possunt, 
<pol. anti. 3.596> Aspice quam late se parvula ductilis auri 
<pol. anti. 3.597> Lamina protendat, repetito saepius ictu: 
<pol. anti. 3.598> Flamante e stipula quam immensa volumina fumi 
<pol. anti. 3.599> Exsurgant, densa et subtexant caerula nocte; 
<pol. anti. 3.600> Quam levis inficiat quantos tinctura liquores; 
<pol. anti. 3.601> Quam tenui demum inflammati sulphuris aura 
<pol. anti. 3.602> Ingratus vinis odor et sapor inditus adsit: 
<pol. anti. 3.603> Multa quidem, sed crassa tibi corpuscula sensum 
<pol. anti. 3.604> Quae feriunt; quot non feriant vix credere possis: 
<pol. anti. 3.605> Subtili nimium quia sunt haec praedita filo. 
<pol. anti. 3.606> AD perpendiculum si linea recta iacenti 
<pol. anti. 3.607> Inciderit, puncto resupinam figet in uno. 
<pol. anti. 3.608> Si cadet oblique, paulo teget amplius illam; 
<pol. anti. 3.609> Nec punctis tanget, licet inclinata, duobus, 
<pol. anti. 3.610> Plusve minusve tamen, clivo prout illa minore 
<pol. anti. 3.611> Vel maiore cubat. Sic plusve minusve gradatim 
<pol. anti. 3.612> Tactile sit punctum, prout angulus inde remansit 
<pol. anti. 3.613> Obtusus vel acutus. Item si iungimus ambas, 
<pol. anti. 3.614> Sic tamen ut puncto fiet altera longior uno, 
<pol. anti. 3.615> Nec magis exsuperet dextra quam parte sinistra, 
<pol. anti. 3.616> En! tibi dimidias Atomos queis linea maior 
<pol. anti. 3.617> Prominet. Hoc etiam te Pyramis ipsa docebit. 
<pol. anti. 3.618> Quattuor huic facies Atomum ducuntur in unam; 
<pol. anti. 3.619> Quattuor huic Atomo partes ergo esse necesse est. 
<pol. anti. 3.620> Nam sit Apex Atomus; quae linea proxima, binis 
<pol. anti. 3.621> Est Atomis, tribus est quae tertia, sic quoque deinceps. 
<pol. anti. 3.622> Una duas igitur liquido premit, atque duae tres, 
<pol. anti. 3.623> Verum non totas; cum semper linea crescat 
<pol. anti. 3.624> Inferior, donec superet basis infima cunctas. 
<pol. anti. 3.625> CUR diagonalem lateri commensus, inanes 
<pol. anti. 3.626> Deprendis curas, teque hic spes irrita fallit? 
<pol. anti. 3.627> Si tamen ex Atomis est omnis linea quadri, 
<pol. anti. 3.628> Protinus obliquae non est componere rectam 
<pol. anti. 3.629> Cur nequeas; Atomis paribus nam si utraque constet, 
<pol. anti. 3.630> Iam facile inventu est quanto haec numerosior, illam 
<pol. anti. 3.631> Exsuperet: sed cum hoc frustra in molimine sudas, 
<pol. anti. 3.632> Maiores Atomis Atomos agnoscere debes. 
<pol. anti. 3.633> Forte ideo nulla quadrari circulus arte, 
<pol. anti. 3.634> Nulla vi potuit nostrae per secula mentis: 
<pol. anti. 3.635> tentatum multis opus infelicibus exit 
<pol. anti. 3.636> Auspiciis; vanum risit Natura laborem. 
<pol. anti. 3.637> Nulla Geometrices tibi non arcana repugnant. 
<pol. anti. 3.638> Quilibet innumeros in se implicat orbibus orbes 
<pol. anti. 3.639> Circulus: at totidem centrum qui proximus ambit, 
<pol. anti. 3.640> Orbis habet partes, quot qui tenet ultimus oram. 
<pol. anti. 3.641> Namque intermediis tot in Orbibus, ordine certo, 
<pol. anti. 3.642> Quo propius centrum est, maioribus usque minora 
<pol. anti. 3.643> Respondent spatia, et decrescit particularum 
<pol. anti. 3.644> Mensura, haud numerus. Quin et si simplice puncto 
<pol. anti. 3.645> Centrum stare putas, centro quoque caecus in ipso es. 
<pol. anti. 3.646> Nam qua parte sui latus unum respicit orae, 
<pol. anti. 3.647> Hac latus adversum non respicit: unde tot illi 
<pol. anti. 3.648> Sunt minimae partes, quot ea numerantur in ora, 
<pol. anti. 3.649> Etsi quaeque minor. Centrum ipsum est circulus alter, 
<pol. anti. 3.650> Qui rursum innumeros in se complectitur orbes. 
<pol. anti. 3.651> ERGO Materies, ut pondera, tempora, motus, 
<pol. anti. 3.652> Dividitur semper; nunquam horum extrema secando 
<pol. anti. 3.653> Assequeris. Veluti motus pars nulla quies est; 
<pol. anti. 3.654> Temporis ut partes minimae sunt tempora quaedam; 
<pol. anti. 3.655> Ponderis ut partes sunt pondera; sic quoque nulla 
<pol. anti. 3.656> Corporis extensi pars non extensa profecto est. 
<pol. anti. 3.657> Quod si individuum nonnunquam in corpore punctum 
<pol. anti. 3.658> Fingimus, hoc sit uti centri ratio ipsa notetur: 
<pol. anti. 3.659> Linea sic spatio sine lato finitur, imo 
<pol. anti. 3.660> Lata superficies solido sine; corporis etsi 
<pol. anti. 3.661> Naturam longe, late, solideque profundam 
<pol. anti. 3.662> Noverimus, nec posse aliter consistere corpus. 
<pol. anti. 3.663> AT, demonstratur, dives, cum sphaera iacenti 
<pol. anti. 3.664> Ponitur in plano, punctum quo iungitur illi, 
<pol. anti. 3.665> Esse individuum. Sedenim qui talia monstrant, 
<pol. anti. 3.666> Effingunt animo sphaeram planumque minutis 
<pol. anti. 3.667> E punctis; uni quae sunt bene nota Mathesi, 
<pol. anti. 3.668> Dum spatii rationem a corpore segregat ipso; 
<pol. anti. 3.669> Non Physicae, corpus quae semper conspicit ipsum. 
<pol. anti. 3.670> Ergo, si punctum vere perpendimus illud 
<pol. anti. 3.671> Contactus, veram solidi partem esse videmus, 
<pol. anti. 3.672> Atque parem reliquis quas scindi posse probatum est. 
<pol. anti. 3.673> haud etenim plani faciem contingere solum 
<pol. anti. 3.674> Cernitur, ast etiam sphaerae cui firmiter haeret, 
<pol. anti. 3.675> Partes vicinis contingit partibus: ergo 
<pol. anti. 3.676> Dividuum est, et particulis e pluribus in se 
<pol. anti. 3.677> Conflatum; quamvis hac tantum parte videri 
<pol. anti. 3.678> Possit nonnumquam, qua plano contiguum fit. 
<pol. anti. 3.679> DIVIDUAS Atomos igitur fatearis oportet: 
<pol. anti. 3.680> Unde mori possunt. Nam reii quae fuit ante, 
<pol. anti. 3.681> Continuo mors est cum solvi coepit, et illas 
<pol. anti. 3.682> Diffluere in partes Quarum agmine constitit olim. 
<pol. anti. 3.683> Nec dicas, plenae cum sint, quod laedere possit 
<pol. anti. 3.684> Non admissuras, et ab omni vulnere prorsus 
<pol. anti. 3.685> Immunes, nullum quia celant intus inane. 
<pol. anti. 3.686> Praeterquam quod enim vacuum non esse revici 
<pol. anti. 3.687> Corporibus cunctis, quae constat morte resolvi; 
<pol. anti. 3.688> Si nequeunt Atomi, quia plenae, occumbere leto, 
<pol. anti. 3.689> Non ergo has sua simplicitas a morte tuetur, 
<pol. anti. 3.690> Insita durities hoc tantum munere donat: 
<pol. anti. 3.691> sed neque durities; etenim coeuntibus illis 
<pol. anti. 3.692> Inter se, vacuum non est qua parte cohaerent, 
<pol. anti. 3.693> Et tamen avelli vel te ipso iudice possunt. 
<pol. anti. 3.694> Sic immortales Atomi non esse probantur. 
<pol. anti. 3.695> Et quia quidquid habet finem moriturque peritque, 
<pol. anti. 3.696> Hoc sine principio non est, at coepit oriri 
<pol. anti. 3.697> Aeternas Atomos igitur non esse memento. 
<pol. anti. 3.698> Omnia nativo mortalia corpore constant: 
<pol. anti. 3.699> Quaeque aliqu possunt labi et tabescere causa, 
<pol. anti. 3.700> Nulla forent penitus, nisi quis foret auctor ut essent: 
<pol. anti. 3.701> Est Atomis ideo, vere mortalibus, auctor. 
<pol. anti. 3.702> AT quanquam in partes scindi queat infinitas 
<pol. anti. 3.703> Materies, tamen haud dicas aequalia magnis 
<pol. anti. 3.704> Corpora parva fore, ac nullo discrimine moles; 
<pol. anti. 3.705> Ex infinitis quasi singula partibus aeque 
<pol. anti. 3.706> Constarent. Quamvis etenim sint corpora nulla, 
<pol. anti. 3.707> Quae non dimidia semper decrescere possint 
<pol. anti. 3.708> Parte sui, moles tamen haud scinduntur in aequas; 
<pol. anti. 3.709> Parva sed in parvas, in magnas magna: resectis 
<pol. anti. 3.710> Partibus ut maneant eadem discrimina semper, 
<pol. anti. 3.711> Quae totis fuerant: nam semipede amplior ulna 
<pol. anti. 3.712> Semiputata manet, veluti pede grandior ulna est. 
<pol. anti. 3.713> SED qua fronte mihi haec Epicurus? Nonne sub una 
<pol. anti. 3.714> Semina materiae locat infinita figura? 
<pol. anti. 3.715> Dicam igitur. Tot sunt Atomi cuiusque figurae, 
<pol. anti. 3.716> summa figurarum quot circumplectitur omnis. 
<pol. anti. 3.717> Insuper, hic numerus speciem qui continet unam, 
<pol. anti. 3.718> Aequatur numero species qui continet omnes. 
<pol. anti. 3.719> Totum adeo per te non maius parte videtur. 
<pol. anti. 3.720> Si capis haec absurda, profarisque ore sereno, 
<pol. anti. 3.721> Cur ea non capies quae demonstrata reliqui? 
<pol. anti. 3.722> Non enim in aequales, ut sunt tua semina, verum 
<pol. anti. 3.723> In decrescentes abeunt mihi corpora partes; 
<pol. anti. 3.724> Et sint dividuae quamvis, re non tamen ipsa 
<pol. anti. 3.725> divisae, semperque aliquo clauduntur acervo 
<pol. anti. 3.726> Coniunctae. Sic Materiam, qualem esse docemus, 
<pol. anti. 3.727> Haud infinitam quovis in corpore dices. 
<pol. anti. 3.728> Nam semel adscripta communi mole per omne 
<pol. anti. 3.729> Particulas, quamcunque tuo adscripsisse libebit 
<pol. anti. 3.730> Arbitrio, certe paucas in corpore parvo, 
<pol. anti. 3.731> Multas in magno numerabis corpore moles: 
<pol. anti. 3.732> Quamvis sic minimam nequeas assumere partem, 
<pol. anti. 3.733> Ut non sint partes, constat quibus ipsa, minores. 
<pol. anti. 3.734> Infinitum ergo est, non quod sine fine secando 
<pol. anti. 3.735> Fit minus, at nulli quod fines undique claudunt. 
<pol. anti. 3.736> infinitum etenim, atque immensum nomine claudunt. 
<pol. anti. 3.737> Re sunt unum et idem, atque eadem de utroque feruntur: 
<pol. anti. 3.738> Materies porro, qualem describimus, etsi 
<pol. anti. 3.739> Decrescit semper, non est immensa. Quid ergo est? 
<pol. anti. 3.740> Congeries rerum, quae possunt usque secari. 
<pol. anti. 3.741> Res illae seorsum, ac proprio sub limite perstant: 
<pol. anti. 3.742> Atqui ex finitis coeuntibus et cumulatis 
<pol. anti. 3.743> Summam infinitam conflari haud posse probatum est. 
<pol. anti. 3.744> VERUM quodcunque est, simplex sit oportet et unum, 
<pol. anti. 3.745> Obiicis; at simplex nunquam dicetur et unum, 
<pol. anti. 3.746> Quidquid dividitur: sunt ergo corpora quaedam 
<pol. anti. 3.747> Quae prorsus non ulla queunt in frusta secari. 
<pol. anti. 3.748> Quod si non esset, iam certe nulla darentur 
<pol. anti. 3.749> Principia, et corpus nullum quod partibus esset 
<pol. anti. 3.750> Compactum veris; in eis quia nil foret unum: 
<pol. anti. 3.751> Atqui hoc a vera procul est ratione repulsum. 
<pol. anti. 3.752> Namque ut principium Numeri, quicunque sit, unum est; 
<pol. anti. 3.753> Atque omnis constat numerus compluribus unis; 
<pol. anti. 3.754> Sic et principium compacti corporis unum est, 
<pol. anti. 3.755> Atque adeo corpus multis compingitur unis. 
<pol. anti. 3.756> Quod si per se se forsan nequit una vocari 
<pol. anti. 3.757> Materies, at saltem unis confletur oportet: 
<pol. anti. 3.758> Ergo individuis illam constare farendum. 
<pol. anti. 3.759> NIL melius, Quinti, nil ipse Epicurus, et ille 
<pol. anti. 3.760> Qui Latio captus delusit carmine mentes 
<pol. anti. 3.761> Dixerit. Illa tamen mira quae congeris arte, 
<pol. anti. 3.762> Disiicere haud magnum est, tenuique evertere flatu. 
<pol. anti. 3.763> Quodcunque est, unum est, fateor: sed dicitur unum 
<pol. anti. 3.764> Haud ratione pari. Quod simplex intus et omnis immensa. 
<pol. anti. 3.765> Parte caret, vere hoc unum est. Ante omnia Numen, 
<pol. anti. 3.766> Quod modo tu, licet invitus frustraque reluctans 
<pol. anti. 3.767> Agnosces, unum est. Etiam mens nostra, supremi 
<pol. anti. 3.768> Numinis effigies, una est ac nescia scindi. 
<pol. anti. 3.769> At quae solius natura est propria Mentis, 
<pol. anti. 3.770> Hanc cave Materiae tribuas. Discrimine quanto 
<pol. anti. 3.771> Mentem et Materiae par sit secernere textum, 
<pol. anti. 3.772> Accipies posthac. Sed corpus non magis unum 
<pol. anti. 3.773> Esse potest, quam Mens in partes una secari. 
<pol. anti. 3.774> Nempe quod est, duplici distinguitur ordine rerum: 
<pol. anti. 3.775> Quod non extensum neque constat partibus ullis, 
<pol. anti. 3.776> Simplice donatur natura, et dicitur unum: 
<pol. anti. 3.777> At secus extensum, quia constat partibus: ergo 
<pol. anti. 3.778> Non individuum, non simplex esse, nec unum 
<pol. anti. 3.779> Ipse vides. A se sic longe dissita pugnant 
<pol. anti. 3.780> Unum et Materies, nec eadem in sede morantur: 
<pol. anti. 3.781> Nulla potest adeo vere pars una vocari 
<pol. anti. 3.782> Materiae; quamvis hoc nomine cuncta vocentur 
<pol. anti. 3.783> Corpora, quod multas habeant cum singula partes, 
<pol. anti. 3.784> Molem aliquam reliquis seiunctam molibus in se 
<pol. anti. 3.785> Contineant: nam sic lapis unas dicitur, unum 
<pol. anti. 3.786> Flumen, et una domus; sic omnis Materiae pars, 
<pol. anti. 3.787> Circuitu proprio, propria finita figura. 
<pol. anti. 3.788> PRINCIPIUM vero Numeri sic dicimus unum, 
<pol. anti. 3.789> Ut tamen interdum Mens illud frangere possit, 
<pol. anti. 3.790> Atque infinite subducere; quod nisi fiat, 
<pol. anti. 3.791> In partes aequas numerus non scinditur impar; 
<pol. anti. 3.792> Nec septem vel centum aequaliter in tria solves 
<pol. anti. 3.793> Segmina. Dividuum sic nostra mente sit unum. 
<pol. anti. 3.794> Ast ubi Materiam metimur, singula puncta 
<pol. anti. 3.795> Dividimus re non animo. Nam linea nulla est 
<pol. anti. 3.796> Materiae, partes quae non scindatur in aequas. 
<pol. anti. 3.797> At secus accideret, si vere, ut tu tibi suades, 
<pol. anti. 3.798> Ex individuis constaret linea punctis. 
<pol. anti. 3.799> Nam si punctorum numerus queis linea constat, 
<pol. anti. 3.800> Est impar, nunquam paria in duo segmina scindes. 
<pol. anti. 3.801> Sunt igitur puncta haec fictitia, ludicra, vana; 
<pol. anti. 3.802> Materies nec seminibus compingitur unis. 
<pol. anti. 3.803> NOVERAT id certe (reliquos nam Numinis hostes 
<pol. anti. 3.804> Confutare iuvat) qui nunc Sinensia partim 
<pol. anti. 3.805> Dogmata complexus, partim vesana Stratonis 
<pol. anti. 3.806> Restituit commenta, suisque erroribus auxit 
<pol. anti. 3.807> Omnigeni SPINOSA Dei fabricator, et Orbem 
<pol. anti. 3.808> Appellare Deum, ne quis Deus imperet orbi, 
<pol. anti. 3.809> Tanquam esset domus ipsa domum qui condidit, ausus. 
<pol. anti. 3.810> Sic rediviva novo se se munimine cinxit 
<pol. anti. 3.811> Impietas, tumidumque alta caput extulit arce. 
<pol. anti. 3.812> Scilicet ex toto rerum glomeramine Numen 
<pol. anti. 3.813> Construxit, cui sint pro corpore corpora cuncta; 
<pol. anti. 3.814> Et cunctae mentes pro mente, simulque perenni 
<pol. anti. 3.815> Pro vita atque avo, fuga temporis ipsa caduci, 
<pol. anti. 3.816> Et qui seclorum iugis devolvitur ordo. 
<pol. anti. 3.817> Pana putes; non Arcadicis in montibus illum 
<pol. anti. 3.818> Capripedem, cui silvicolae pecus omne sacrabant, 
<pol. anti. 3.819> Septiforo solitum calamo Suringa vocare, 
<pol. anti. 3.820> Sectarique leves inter nemora avia Nyphas, 
<pol. anti. 3.821> Cornutumque caput lenta praecingere pinu, 
<pol. anti. 3.822> Mittere et insanos per agrestum corda timores; 
<pol. anti. 3.823> Sed qui magnifico referebat nomine Mundum. 
<pol. anti. 3.824> Quidquid enim est, ipsi Deus est, idem unus et omnia. 
<pol. anti. 3.825> At quia quod per se est, infinitum esse necesse est, 
<pol. anti. 3.826> Nec tamen id rerum in numero, velut ante docebam, 
<pol. anti. 3.827> fas reperire fuit; monstro nil territus, omnem 
<pol. anti. 3.828> Abiecit numerum; nec multis partibus auctam 
<pol. anti. 3.829> Materiae summam voluit SPINOSA, sed unam 
<pol. anti. 3.830> Atque individuam vere sine partibus ullis, 
<pol. anti. 3.831> Immensamque Atomum. Demens qui se ipse, Deumque 
<pol. anti. 3.832> Confudit ranis ac muribus; et proprium nil 
<pol. anti. 3.833> Sensit inesse sibi, vel cum se scire videret 
<pol. anti. 3.834> Ignorante alio, atque alio laetante doleret. 
<pol. anti. 3.835> Egregium Numen cultro quod scindere possis! 
<pol. anti. 3.836> Non scindetur, ait, quamvis quae membra videntur 
<pol. anti. 3.837> Corporis immensi forte in diversa locorum 
<pol. anti. 3.838> Transtulerim; quod scindit enim, et quod scinditur, unum est. 
<pol. anti. 3.839> Insulse: si carnificem, gladiumque necato 
<pol. anti. 3.840> Distingui nolit, nec progenitore creatum, 
<pol. anti. 3.841> Nec pastore lupos, nec vivis luce carentes. 
<pol. anti. 3.842> NAM varios res una modos assumere quamvis 
<pol. anti. 3.843> Temporibus possit variis, pugnantia nunquam, 
<pol. anti. 3.844> Ut mortem vitamque, assumet tempore in uno; 
<pol. anti. 3.845> Nec simul esse potest quadrata, simulque rotunda, 
<pol. anti. 3.846> Et capere adversas cum simplicitate figuras. 
<pol. anti. 3.847> Vel si quadratur partim, partimque rotunda est, 
<pol. anti. 3.848> Non iam individua, aut simplex, aut una putetur. 
<pol. anti. 3.849> Unius multas generis res esse fatebor; 
<pol. anti. 3.850> At rem unam dici, quae res complectitur omnes 
<pol. anti. 3.851> non modo distinctas, sed tot rationibus in se 
<pol. anti. 3.852> Diversas, quarum semper negat haecce quod illa 
<pol. anti. 3.853> Adstruit, ac Totum sine partibus esse, repugnat. 
<pol. anti. 3.854> VERUM instat; Res esse duas, quarum altera fines 
<pol. anti. 3.855> Angustos habeat, cum nesciat altera finem, 
<pol. anti. 3.856> Haud minus a Vero forsan distare videtur. 
<pol. anti. 3.857> Si fuerint etenim diversae, stentque seorsum; 
<pol. anti. 3.858> Haec, immensa licet, licet infinita vocetur, 
<pol. anti. 3.859> Non totum esse tenet, quod participatur ab illa: 
<pol. anti. 3.860> Unde immensa nequit, nequit infinita vocari. 
<pol. anti. 3.861> Egregie dicit, si per se stare putemus 
<pol. anti. 3.862> Res ambas: siquidem cum Numine Mundus haberet 
<pol. anti. 3.863> Divisum imperium; Deus et minor, at Deus esset. 
<pol. anti. 3.864> Verum infinitae si Totum hoc debeat ut sit 
<pol. anti. 3.865> Finita; haud certe natura precaria, pendens, 
<pol. anti. 3.866> E nihilo ducta, in nihilum per se apta revolvi, 
<pol. anti. 3.867> Subdita, egena, recens atque adventitia finit 
<pol. anti. 3.868> Naturam per se stantem, et quam stare necesse est. 
<pol. anti. 3.869> Huic adiuncta nihil tribuit, nil demit adempta. 
<pol. anti. 3.870> Scilicet est in ea, non ut pars cernitur esse 
<pol. anti. 3.871> In Toto; sed ut in causis effecta videntur. 
<pol. anti. 3.872> Unde novum astutae ruit Impietatis asylum. 
<pol. anti. 3.873> HAEC in Spinosam. Te nunc, Epicure, lacesso. 
<pol. anti. 3.874> Sunt igitur partes Atomis, frustraque negares. 
<pol. anti. 3.875> At partes Atomorum illas quae copula iunxit? 
<pol. anti. 3.876> Quae causa arcet ab his vacuum? Quo glutine constant? 
<pol. anti. 3.877> Nam qua tu ratione Atomos sociare laboras, 
<pol. anti. 3.878> Corpus ut illarum nexu vinclisque creetur; 
<pol. anti. 3.879> Hac ipsa ratione, Atomos ut fingere possis, 
<pol. anti. 3.880> Cogeris assutas Atomorum nectere partes. 
<pol. anti. 3.881> Cumque suas habeat pars intima quaeque figuras, 
<pol. anti. 3.882> Multimodis inerunt spatia interiecta figuris: 
<pol. anti. 3.883> Et sic nil solidi facies; Atomosque caducas, 
<pol. anti. 3.884> Hoc ipso quia dividuas, cogere fateri, 
<pol. anti. 3.885> Atque ita mutari faciles, ac proinde resolvi. 
<pol. anti. 3.886> Quod mutatur enim dissolvitur, interit ergo. 
<pol. anti. 3.887> Nec status esse potest disiunctis unus et idem: 
<pol. anti. 3.888> Praecipue si motus erit per se insitus omni 
<pol. anti. 3.889> Materiae. In motu mutabilitatis origo est. 
<pol. anti. 3.890> Quod si compactae tanta simul arte locantur 
<pol. anti. 3.891> Particulae, minima ne possint hiscere rima, 
<pol. anti. 3.892> Et solidam efficiant Atomum, simulentve; profecto 
<pol. anti. 3.893> Solertem agnoscis fabrum qui talia fecit; 
<pol. anti. 3.894> Et fundamentum cunctis ut poneret unum 
<pol. anti. 3.895> Corporibus, tam concinne tot sparsa coegit 
<pol. anti. 3.896> Semina, consociansque Atomorum elementa ligavit, 
<pol. anti. 3.897> Quae poterant alia, atque alia ratione ligari. 
<pol. anti. 3.898> NAM cum Atomus constet multis e partibus una, 
<pol. anti. 3.899> Pars ea quae parti nunc iungitur ordine certo, 
<pol. anti. 3.900> Ut totam conflent Atomum, faciantque quadratam, 
<pol. anti. 3.901> Per se, naturamque suam non postulat, ut sit 
<pol. anti. 3.902> Huic uni coniuncta:pari ratione, modoque 
<pol. anti. 3.903> Alterius poterat fieri comes, atque locari 
<pol. anti. 3.904> Desuper aut infra, dextro latere, atque sinistro, 
<pol. anti. 3.905> Et quaevis pars esse Atomi cuiuslibet. Ergo 
<pol. anti. 3.906> Cur isti addicta est? In ea cur haec loca servat? 
<pol. anti. 3.907> Si rogitem, an poterit ratio dissolvere causam? 
<pol. anti. 3.908> Unde necesse fuit dextram prius esse fabrilem, 
<pol. anti. 3.909> Quae partes Atomo tali, prout ordo deceret, 
<pol. anti. 3.910> Distribuens tales, totum formaret ubique 
<pol. anti. 3.911> Seminium, et rebus cunctis daret esse velut sunt. 
<pol. anti. 3.912> Qualis musiva qui strenuus are laborat, 
<pol. anti. 3.913> Cum libet aut vestes hominum aut effingere vultus, 
<pol. anti. 3.914> Ac permansuros intermiscere colores, 
<pol. anti. 3.915> Eligit e multis, quos destinat ipse lapillos, 
<pol. anti. 3.916> Ut species varias operosa in imagine reddant; 
<pol. anti. 3.917> Defigens cunctos intrito, ac sedibus aptans, 
<pol. anti. 3.918> Compositosque manu addenset iunctimque coarctat. 
<pol. anti. 3.919> PROPTEREA tales Atomi sunt, qualia quaeque 
<pol. anti. 3.920> Corpora; connexis conflantur partibus. Ergo 
<pol. anti. 3.921> Sic omnes Atomi sunt factae, ut corpora fiunt; 
<pol. anti. 3.922> Scilicet ex Atomis, quae compinguntur et ipsae. 
<pol. anti. 3.923> Nec primam invenies non ex brevioribus ortam, 
<pol. anti. 3.924> Aut sine principio, aut aliqua non arte locatam. 
<pol. anti. 3.925> Ecce vides ut, cum cecidit nix plurima coelo, 
<pol. anti. 3.926> Ludentes pueri soleant compingere massam 
<pol. anti. 3.927> Cuncta pilae similem, et telis certare iocosis: 
<pol. anti. 3.928> In manibus teneris concrescit mollis acervus 
<pol. anti. 3.929> Qui fuit ante liquor: concretum saepe volutant, 
<pol. anti. 3.930> Et nivis aggestu repetitis motibus augent 
<pol. anti. 3.931> In montem: hinc vastos immani mole Dracones, 
<pol. anti. 3.932> Hinc templa, hinc arces, et propugnacula fingunt. 
<pol. anti. 3.933> Corpora sic motu, sic tempore cuncta creantur 
<pol. anti. 3.934> ex Atomis: sic ipsae Atomi, partesque Atomorum. 
<pol. anti. 3.935> Illae congeriem sensim cumulantur in unam; 
<pol. anti. 3.936> Donec eas tandem circumcaesura coercens 
<pol. anti. 3.937> Termine, ac certo involvas sub limite molem. 
<pol. anti. 3.938> QUIS demum proprias Atomis et partibus ipsis, 
<pol. anti. 3.939> Quarum Atomi coetu constant, dedit esse figuras; 
<pol. anti. 3.940> Ut similes partim inter se, partimque tot essent 
<pol. anti. 3.941> Dissimiles? Quis eas studuit sic ducere torno, 
<pol. anti. 3.942> Nunc fodiens, nunc exacuens? Quae lima terendo 
<pol. anti. 3.943> Saepius, effecit leves? Quae dextera finxit 
<pol. anti. 3.944> Tam varie comptas? Qua sunt incude politae? 
<pol. anti. 3.945> Nam variae aut similes aliqua sunt non sine causa. 
<pol. anti. 3.946> QUIDNI? Natura tales sunt, inquis, ab aevo; 
<pol. anti. 3.947> Corpora quandoquidem sunt prima, neque indigna fabri: 
<pol. anti. 3.948> Quae, numero cum sint prorsum infinita, repugnat 
<pol. anti. 3.949> Cuncta pari filo atque pari cuncta esse figura. 
<pol. anti. 3.950> Falleris, o Quinti: neque enim tibi corpora prima, 
<pol. anti. 3.951> Corporibus quae sunt conflata prioribus. Illud 
<pol. anti. 3.952> Iam demonstratum est; qui constant partibus. Atqui 
<pol. anti. 3.953> Si conflata semel fatearis, nata fateris. 
<pol. anti. 3.954> Ergo quidquid habent in se vel habere putantur, 
<pol. anti. 3.955> Id causae debent. Fecit casusve Deusve 
<pol. anti. 3.956> Singula. Sed casus primordia nulla creavit, 
<pol. anti. 3.957> Nulla creare potest: ergo Deus. Undique Numen 
<pol. anti. 3.958> conspicuum: vires ac mentem agnoscere creantis. 
<pol. anti. 3.959> ESSE potest Atomis nil per se ac semper ab aevo, 
<pol. anti. 3.960> Materiae nisi quod per se natura requirit. 
<pol. anti. 3.961> Quapropter si corporibus nativa figura est, 
<pol. anti. 3.962> Ac per se talis, talem fuit esse necessum. 
<pol. anti. 3.963> Est igitur quadrata Atomus, quoniam esse rotunda 
<pol. anti. 3.964> Non potuit. Sed nil Atomum vetat esse rotundam; 
<pol. anti. 3.965> Cum sint innumerae passim, te iudice, tales. 
<pol. anti. 3.966> Ergo Materiae nullam natura figuram 
<pol. anti. 3.967> Privatim exposcit, cunctas amplectitur aeque. 
<pol. anti. 3.968> Quod si quadratam ambiret, nihil esse rotundum, 
<pol. anti. 3.969> Nil et quadratum posset, si forte rotundam. 
<pol. anti. 3.970> Attamen ex Atomis quot quadratae atque rotundae? 
<pol. anti. 3.971> Quadratas adeo per se, per seque rotundas, 
<pol. anti. 3.972> Aut alia insignes forma qui dicit ab aevo 
<pol. anti. 3.973> Naturaque sua, haud secus hic pugnantia dicit, 
<pol. anti. 3.974> Ac si homines per se nigros, aut diceret albos, 
<pol. anti. 3.975> Aut grandes, aut exiguos; cum ostenderet ipse 
<pol. anti. 3.976> Gallos, Aethiopas, Pygmaeos, atque Gigantes. 
<pol. anti. 3.977> NIMIRUM comperta tibi est natura modorum. 
<pol. anti. 3.978> Rebus inesse quidem possunt et abesse, tametsi 
<pol. anti. 3.979> Res maneant. Ceram invertas utcunque libebit; 
<pol. anti. 3.980> Cera manet. Glaciem concretam respicis; unda est. 
<pol. anti. 3.981> Nex cadit e coelo, quo terram albescere cernis; 
<pol. anti. 3.982> Unda est. Olla fremit, fumusque assurgit in auras: 
<pol. anti. 3.983> Unda est: mille modis variatam detegis undam. 
<pol. anti. 3.984> Si nativus erit modus hic, sive ille, nequibit 
<pol. anti. 3.985> Auferri: si per se se est, alium esse repugnat. 
<pol. anti. 3.986> Quod si translatis, sive auctis, sive resectis 
<pol. anti. 3.987> Partibus hic poterit modus exul abire, vel ille; 
<pol. anti. 3.988> Non est nativus. Sed corpore cernis in omni 
<pol. anti. 3.989> Quaslibet attritu mutari posse figuras, 
<pol. anti. 3.990> Formarique novas. Ergo adventitia res est 
<pol. anti. 3.991> Materiae quicunque modus, quaecunque figura. 
<pol. anti. 3.992> HOC tuus ipse quidem satis intellexerat auctor, 
<pol. anti. 3.993> Nec dubitat Vero cedens persaepe fateri: 
<pol. anti. 3.994> Cur nunc, eversa subito ratione modorum, 
<pol. anti. 3.995> Aeternas Atomis dat moles atque figuras, 
<pol. anti. 3.996> Immemor ipse sui? Quidnam inconstantia tanta 
<pol. anti. 3.997> Portendit? Iamne ipse capis quam foeda magistro 
<pol. anti. 3.998> Inde tuo nota, quaeve fides sit habenda bilingui? 
<pol. anti. 3.999> Haec coniuncta solet, cum de primis elementis, 
<pol. anti. 3.1000> At cum de mixtis sermo est, eventa vocare: 
<pol. anti. 3.1001> Sed nova non rerum natura nomina mutant. 
<pol. anti. 3.1002> Nonne Atomos mixtas, ut corpora cuncta, probavi? 
<pol. anti. 3.1003> Nil igitur coniunctum Atomis adscribere par est, 
<pol. anti. 3.1004> Quod mixtis pariter coniunctum non sit, et ipse 
<pol. anti. 3.1005> Materiae, sic, ut nequeat perstare sine illo 
<pol. anti. 3.1006> Materies. Quocunque potest orbata videri 
<pol. anti. 3.1007> Integra et incolumis, coniunctum hoc scilicet ipsi 
<pol. anti. 3.1008> Appellare nefas: interque eventa locandum est. 
<pol. anti. 3.1009> Haud ullum corpus sine qualicunque figura 
<pol. anti. 3.1010> Unquam stare potest; igitur coniuncta reapse, 
<pol. anti. 3.1011> Corporibus cunctis, est qualiscunque figura, 
<pol. anti. 3.1012> Ut pote finitis ac certo limite clausis. 
<pol. anti. 3.1013> Corpus at omne potest sine tali stare figura: 
<pol. anti. 3.1014> Ergo non talis coniungitur, evenit ipsi. 
<pol. anti. 3.1015> Ut sine qualicunque situ consistere corpus 
<pol. anti. 3.1016> Non poterit; poterit sine tali, vel sine tali: 
<pol. anti. 3.1017> Nec refert ubi sit, modo quadam sede locetur. 
<pol. anti. 3.1018> HAUD certe ingenio totas Epicurus habenas 
<pol. anti. 3.1019> Immisit, paucis ornans sua semina formis. 
<pol. anti. 3.1020> Fingere cum sciret, quidni ausus fingere plures? 
<pol. anti. 3.1021> Cur et Anaxagorae contemsit Homoeomeriam? 
<pol. anti. 3.1022> Non Epicureis audacior illa repertis; 
<pol. anti. 3.1023> Satque videbatur vestris accommoda rebus: 
<pol. anti. 3.1024> Omni structa modo confertim semina praebens, 
<pol. anti. 3.1025> Quae sibi congeneres adeant, passimque sequantur 
<pol. anti. 3.1026> Particulas, coeant illis, aliasque recusent; 
<pol. anti. 3.1027> Seque oculi iungant oculis, atque auribus aures, 
<pol. anti. 3.1028> Argentum argento, flori flos, ignis et igni. 
<pol. anti. 3.1029> Sed fallax tuus ille Dei contemtor et hostis, 
<pol. anti. 3.1030> Praevidit nunquam posse haec infecta putari 
<pol. anti. 3.1031> Corpora, quae signum tanti specimenque laboris, 
<pol. anti. 3.1032> Et manifesta suae ferrent vestigia causae. 
<pol. anti. 3.1033> ergo Atomis artem nimiam detraxit; et illas 
<pol. anti. 3.1034> Simpliciore dedit cultu, primisque figuris 
<pol. anti. 3.1035> tantum exornatas: fortunae caetera credens, 
<pol. anti. 3.1036> Quae concurrentes parerent eventa figurae. 
<pol. anti. 3.1037> VERUM et commentis quid parcere profuit? Aeque 
<pol. anti. 3.1038> Absurdum est, Atomos si per se dixeris esse, 
<pol. anti. 3.1039> Plusve minusve rudes, plus aut minus esse politas. 
<pol. anti. 3.1040> Tam nempe artificis manus est adhibenda, ligonem 
<pol. anti. 3.1041> Aut rastrum ut facias, quibus agrum exercet arator, 
<pol. anti. 3.1042> Quam clypeum quo flava Thetis donavit Achillem, 
<pol. anti. 3.1043> Pacis ubi Ignipotens bellique insculpserat artes; 
<pol. anti. 3.1044> Et Stygiis intinctum undis Thoraca Minervae, 
<pol. anti. 3.1045> In quo stant geminae Sphinges, torvumque renidet 
<pol. anti. 3.1046> Gorgonis horrendae facies redimita colubris. 
<pol. anti. 3.1047> FIXUM igitur teneas animo certumque fugaces 
<pol. anti. 3.1048> Esse modos, et in his penitus nihil esse necessum. 
<pol. anti. 3.1049> Materies porro, seu massam intelligis omnem, 
<pol. anti. 3.1050> Seu varias eius partes, consistere nunquam 
<pol. anti. 3.1051> Absque modis potuit: non hunc aliumve requirens 
<pol. anti. 3.1052> Per se naturamque suam (quia quos semel olim 
<pol. anti. 3.1053> Per se naturamque suam tenuisset ab aevo, 
<pol. anti. 3.1054> Nunquam hos ex ulla posset deponere causa) 
<pol. anti. 3.1055> Ast aliquem semper, nempe hunc aliumve, perinde est. 
<pol. anti. 3.1056> Ergo quos habuit primos, servatque tenaces, 
<pol. anti. 3.1057> vel quos deponit semper, semperque resumit; 
<pol. anti. 3.1058> Hos cum non habeat per se se, habuisse nocesse est 
<pol. anti. 3.1059> Ex alio. et quoniam revera tempore nullo 
<pol. anti. 3.1060> Stare potest informis et omni cassa figura 
<pol. anti. 3.1061> Materies, sequitur per se consistere nullam 
<pol. anti. 3.1062> Materiem: atque ab eo totum hoc sumsisse quod esset, 
<pol. anti. 3.1063> A quo etiam hoc sumsit talis vel talis ut esset. 
<pol. anti. 3.1064> Propterea quidquid per se est variabile, non est 
<pol. anti. 3.1065> Aeternum: at pendere aliquo ex moderante necesse est. 
<pol. anti. 3.1066> Talis Materies; nequit ergo aeterna vocari. 
<pol. anti. 3.1067> At si materies non est aeterna, creari 
<pol. anti. 3.1068> Debuit e nihilo: per se se non fuit unquam, 
<pol. anti. 3.1069> est tamen; e nihilo semel ergo existere coepit. 
<pol. anti. 3.1070> AT qui Materiam fecit, non ille profecto 
<pol. anti. 3.1071> Materia constat. Nam si constaret et ipse 
<pol. anti. 3.1072> Partibus advectis per motum ac tempora quaedam, 
<pol. anti. 3.1073> Praevius huic esset motus. Simul altera causa 
<pol. anti. 3.1074> Inquirenda foret, quae motum partibus illis, 
<pol. anti. 3.1075> Atque situm nutu proprio, formamque dedisset. 
<pol. anti. 3.1076> Per se, aut aeternus minime foret ille, sed alter. 
<pol. anti. 3.1077> Atqui Principium, quo corpora cuncta creantur, 
<pol. anti. 3.1078> Aeternum plane ac per se est, velut esse fateris: 
<pol. anti. 3.1079> Unde incorporeum, Quinti, simul esse necesse est. 
<pol. anti. 3.1080> Ergo materiae Deus et moderator et auctor, 
<pol. anti. 3.1081> Materia ipse caret, perituri est corporis expers. 
<pol. anti. 3.1082> AT nihil e nihilo, exclamas: Epicurus id olim 
<pol. anti. 3.1083> Exclamabat: idem respondet Musa Lucreti; 
<pol. anti. 3.1084> Non secus ac resonans curvis in vallibus Echo 
<pol. anti. 3.1085> Pastorum liquidas voces et carmina reddit. 
<pol. anti. 3.1086> Sed nihil e nihilo fieri dum posse tuentur, 
<pol. anti. 3.1087> Ecquid contendunt? Terrasine ac Sidera Coeli, 
<pol. anti. 3.1088> Oceanumque e particulis constare coactis? 
<pol. anti. 3.1089> Singula quaeque suo vegetantia semine nasci; 
<pol. anti. 3.1090> Ac foetus animantum e progenitoribus ante 
<pol. anti. 3.1091> Formatis? Haud inficior. Sed copia rerum, 
<pol. anti. 3.1092> Ipsaque materies, ex qua sunt omnia facta, 
<pol. anti. 3.1093> Unde sit, hoc opus est. Per se non esse probavi: 
<pol. anti. 3.1094> Est igitur causa ex aliqua: quae causa profecto 
<pol. anti. 3.1095> Non est Materies, sed quiddam antiquius illa. 
<pol. anti. 3.1096> Ergo Materies omni avo non fuit. Inde 
<pol. anti. 3.1097> Dicimus e nihilo factam, quia facta reapse est. 
<pol. anti. 3.1098> QUID rerum indagas exordia rebus in ipsis; 
<pol. anti. 3.1099> Simplicitatem in compositis; formasque perennes 
<pol. anti. 3.1100> In mixtis resolubilibus; primumque vel unum, 
<pol. anti. 3.1101> Hic ubi nec primum quidquam simplexve, ne unum est? 
<pol. anti. 3.1102> Scilicet est aliquid per se immortale, necessum, 
<pol. anti. 3.1103> Aeternum, immensum, primum, immutabile, simplex, 
<pol. anti. 3.1104> Atque infinitum infinite. Nempe quid hoc est, 
<pol. anti. 3.1105> Ni Deus est? In eo Mundi primordia quaeras. 
<pol. anti. 3.1106> AESTRUSUM per iter gradimur, Quinti. Arida late 
<pol. anti. 3.1107> Lustramus loca, praeruptis quae cautibus horrent. 
<pol. anti. 3.1108> Praemonui, durumque fore ingratumque laborem. 
<pol. anti. 3.1109> Hic animos reparare velis: hic siste parumper. 
<pol. anti. 3.1110> Quippe voluptati est labor intermissus, et ultro 
<pol. anti. 3.1111> Ad nova collapsas reficit molimina vires. 
<pol. anti. 4.1> AC veluti medio iam fessus monte viator, 
<pol. anti. 4.2> Saxosum per iter postquam ereptavit, in alta 
<pol. anti. 4.3> Tandem rupe sedens vultum sudore madentem 
<pol. anti. 4.4> Tergit, et ascensu labefactos recreat artus: 
<pol. anti. 4.5> Tum rigidas cautes et quae iuga vicit anhelans 
<pol. anti. 4.6> Cernere amat, relegitque oculis vestigia laetis: 
<pol. anti. 4.7> Surgit mox, avidus summum exsuperare cacumen, 
<pol. anti. 4.8> Quique via superest labor, hunc animosior implet. 
<pol. anti. 4.9> Abdita Materiae sic nos penetralia tandem 
<pol. anti. 4.10> Emensos, iuvat ire, novosque accingier ausus. 
<pol. anti. 4.11> DUM gradimur, sensim tenebras lux orta resolvit: 
<pol. anti. 4.12> Et male fucati decrescit gloria vatis. 
<pol. anti. 4.13> Numine calcato sedenim spoliisque superbus, 
<pol. anti. 4.14> Quam plenis cantabat ovans sua semina buccis! 
<pol. anti. 4.15> Quam tumide magni celebrabat Inanis honorem! 
<pol. anti. 4.16> Iamque immortales Epicuri ad templa ferebat 
<pol. anti. 4.17> Exuvias, viridi redimitus tempora lauro 
<pol. anti. 4.18> Victor; ob ereptum Superis et Manibus Orbem, 
<pol. anti. 4.19> Atque incantatas praeclaro carmine gentes. 
<pol. anti. 4.20> Maesta sequebatur manibus post terga revinctis 
<pol. anti. 4.21> Religio, stipata choro lugente piorum; 
<pol. anti. 4.22> Victima sacrilegum cultro mactanda profano. 
<pol. anti. 4.23> Tum saltu atque iocis pubes insana micare, 
<pol. anti. 4.24> Spargere purpureos flores myrtumque virentem. 
<pol. anti. 4.25> Nec deerant, Veneris lectissima turba, puellae, 
<pol. anti. 4.26> Quae calathis ferrent uvas et Adonidis hortos. 
<pol. anti. 4.27> Iam duce tu gradiens Ratione, quid ille creparet 
<pol. anti. 4.28> Vidisti, fragiles nugas et vana tropaea, 
<pol. anti. 4.29> Non sine despectu quodam tacitoque pudore 
<pol. anti. 4.30> Miratus tenues dilabi prorsus in auras; 
<pol. anti. 4.31> Nec personatae steterunt mendacia Musa. 
<pol. anti. 4.32> UNDE putas, Quinti, vero tam dissita rerum 
<pol. anti. 4.33> Principia, aeternumque sibi pugnantia, tantam 
<pol. anti. 4.34> Invenisse fidem? Quae vis arcana sequaces 
<pol. anti. 4.35> Traxit, et assuetis homines absterruit aris? 
<pol. anti. 4.36> Namque ciere feras nunquam felicior Orpheas 
<pol. anti. 4.37> E silvis, qua Threicius fluit amnis in sequor; 
<pol. anti. 4.38> Aut exultantes pelago Delphinas Arion; 
<pol. anti. 4.39> Auritos lapides cithara nec blandior olim 
<pol. anti. 4.40> Ducere, Cadmaeas plectro qui condidit arces. 
<pol. anti. 4.41> Quae nubes animos adeo caligine taetra 
<pol. anti. 4.42> Obduxit, lucem ingenitam ut restinguere posset: 
<pol. anti. 4.43> Ipsiusque nitens Veri iubar abderet umbra? 
<pol. anti. 4.44> Sensum adulatrix, et falsi lena Cupido. 
<pol. anti. 4.45> DES, inquit, spatium cunctis penetrabile rebus, 
<pol. anti. 4.46> Ac sine patens; quod partes attamen imas, 
<pol. anti. 4.47> Et superas habeat; quod stet vigeatque sua vi; 
<pol. anti. 4.48> Cetera par nihilo: des largam Materiae vim, 
<pol. anti. 4.49> Aeque infinitam; sed quae non impleat illud: 
<pol. anti. 4.50> Congeneres Atomos, varias tamen; atque figuris 
<pol. anti. 4.51> Omnibus insignes, cum simplicitatis honore; 
<pol. anti. 4.52> Extensas, non dividuas; sine partibus, et cum 
<pol. anti. 4.53> Partibus. Adiicias Totum non amplius esse 
<pol. anti. 4.54> Una parte sui; atque modos non esse modorum 
<pol. anti. 4.55> De genere: extemplo Mundum sine Numine condam. 
<pol. anti. 4.56> Credo equidem. Verum qui tot tibi monstra dedisset, 
<pol. anti. 4.57> Huic tres Anticyrae sanando non satis essent. 
<pol. anti. 4.58> AT quia corporibus non sufficit una creandis 
<pol. anti. 4.59> Materies, aliquis ni iungat semina motus, 
<pol. anti. 4.60> Re super hac si non meliora Lucretius edet, 
<pol. anti. 4.61> Bilem grandiloquus doctor, risumve movebit. 
<pol. anti. 4.62> Ergo, ne parem hanc leviter censoria virga 
<pol. anti. 4.63> Praetereat, quae praecipua est, minus ardua quamvis, 
<pol. anti. 4.64> Nunc inquirendum de Motibus. Hic Epicurum 
<pol. anti. 4.65> Cernimus erroris scopulo allisisse volentem. 
<pol. anti. 4.66> Namque animi dubius, cum naturale movendi 
<pol. anti. 4.67> Principium causamque Atomis quaesisset in ipsis, 
<pol. anti. 4.68> Optaretque, ut multimodas dedit, esse figuras, 
<pol. anti. 4.69> Sic quoque multimodis Atomos impulsibus omnes 
<pol. anti. 4.70> Urgeri; quo commodius transversa vagatae 
<pol. anti. 4.71> Obventare sivi ac coetus celebrare frequentes 
<pol. anti. 4.72> Inter se possent; solam, quae munus obiret, 
<pol. anti. 4.73> Invenit gravitatem. Et eam sic nexibus arctis 
<pol. anti. 4.74> Omni Materiae coniunctam edixit, ab illa 
<pol. anti. 4.75> Nunquam ut divelli quovis molimine posset; 
<pol. anti. 4.76> Propria ceu rei natura atque intima virtus. 
<pol. anti. 4.77> VERUM Democrito quondam haec elementa docenti, 
<pol. anti. 4.78> Quae vetus ante omnes Leucippus tradidit auctor, 
<pol. anti. 4.79> Si non et primum Phoenici debita Moscho, 
<pol. anti. 4.80> Responsum fuerat, tali haud primordia motu 
<pol. anti. 4.81> Misceri, nedum regredi, aut incurrere possent. 
<pol. anti. 4.82> Namque parallelis aeternum ductibus ibunt: 
<pol. anti. 4.83> Nec prior unquam Atomos potis expectare sequentem est. 
<pol. anti. 4.84> Unde simul nullis poterunt coalescere vinclis. 
<pol. anti. 4.85> Riserat obiectum forte, ut ridere solebat 
<pol. anti. 4.86> Omnia Democritus; sedenim non solverat unquam: 
<pol. anti. 4.87> Et qui solvisset, manifesto lumine victus? 
<pol. anti. 4.88> Pondere cuncta suo quoniam directa feruntur 
<pol. anti. 4.89> Ad perpendiculum, ni causa suborta vetaret? 
<pol. anti. 4.90> At puro in Vacuo quae causa suborta vetabit. 
<pol. anti. 4.91> Nam placidus ventis cum caelo decidit imber, 
<pol. anti. 4.92> Gutta nequit superas praecurrens sistere guttas, 
<pol. anti. 4.93> Aut quatere a tergo, pulsasve reflectere sursum. 
<pol. anti. 4.94> Sed neque transversas una secum ima petentes, 
<pol. anti. 4.95> Ordine quo primum liquidis sunt nubibus actae, 
<pol. anti. 4.96> Ulla ferire potest, aliisve per aera necti. 
<pol. anti. 4.97> Haec reputans et mente cavens Epicurus acuta, 
<pol. anti. 4.98> Declinare Atomos ait, et descendere motu 
<pol. anti. 4.99> Obliquo. Sic fortuitis occursibus ansam 
<pol. anti. 4.100> Praebuit; optatisque ratus nil defore tandem, 
<pol. anti. 4.101> Et patre Democrito longe sollertior, ire 
<pol. anti. 4.102> Detortas Atomos iussit, quo pondera ferrent. 
<pol. anti. 4.103> EXPROBARE viro nolim, quod et ipse libenter 
<pol. anti. 4.104> Confessus vitium proprio emendare reperto 
<pol. anti. 4.105> Nititur: haud illi probro est quod desipit alter. 
<pol. anti. 4.106> Culpam igitur veterem sileo: sed in hocce repertum 
<pol. anti. 4.107> Invehor, et quam sit fallax et inutile, dicam. 
<pol. anti. 4.108> Nam vel cuncta simul corpuscula sponte cadendo 
<pol. anti. 4.109> Declinant simili descensu, et passibus aequis, 
<pol. anti. 4.110> Atque parallelo motu sunt percita; tumque 
<pol. anti. 4.111> Nil agit, ast eadem redeunt incommoda semper; 
<pol. anti. 4.112> Semina quandoquidem disiunctim, ut diximus, ibunt; 
<pol. anti. 4.113> Nec se unquam attingent: vel quaedam obliqua moventur; 
<pol. anti. 4.114> Quaedam non; et sic, ut distant plurima formis, 
<pol. anti. 4.115> Distabunt pariter motu: provincia cuique 
<pol. anti. 4.116> Iam dabitur: bifidumque Atomi scindentur in agmen, 
<pol. anti. 4.117> tramite currentum obliquo, rectoque cadentum. 
<pol. anti. 4.118> Unde ergo accipiunt proprii divortia lapsus; 
<pol. anti. 4.119> Etsi naturae paris, etsi nescia causae? 
<pol. anti. 4.120> Nam quaecunque pari sunt mobilitate, parique 
<pol. anti. 4.121> Praedita natura, nulloque auctore moventur, 
<pol. anti. 4.122> Non est ut motus in se discrimina gignant. 
<pol. anti. 4.123> O Epicure pater! Vellet si talia credi 
<pol. anti. 4.124> Religio, quantis eadem commenta cachinnis 
<pol. anti. 4.125> Exciperes! Matrem dixisti saepe malorum, 
<pol. anti. 4.126> Ast errorum etiam et potiori iure vocares. 
<pol. anti. 4.127> Materies sic ipsa tuae primordia vertis 
<pol. anti. 4.128> Ad libitum! Quidni, quoniam te sculpere multas 
<pol. anti. 4.129> Non puduit primis individuisque figuras 
<pol. anti. 4.130> Principiis, totidem simul ausis indere motus? 
<pol. anti. 4.131> Namque rotare alia, atque alia intorquere per omnes 
<pol. anti. 4.132> Curvarum amfractus, per qualescunque figuras, 
<pol. anti. 4.133> A moto quotquot describi corpore possunt, 
<pol. anti. 4.134> Per spiras, rhombos, et flexus atque reflexus 
<pol. anti. 4.135> Fulguris in morem, aut colubri repentis in herba, 
<pol. anti. 4.136> Nunc et reticuli, telae nunc textilis instar, 
<pol. anti. 4.137> Ducere sic poteras, velut inclinare parumper. 
<pol. anti. 4.138> Quandoquidem Natura, Deo quam subtrahis omnem, 
<pol. anti. 4.139> Nutibus ipsa tuis famulatur, pronaque servit. 
<pol. anti. 4.140> Ponere vis Mundo leges, at ponere nescis. 
<pol. anti. 4.141> Qui regnum affectas, quin firmius utere regno? 
<pol. anti. 4.142> Sobrius imperii, saltem hac in parte, videris 
<pol. anti. 4.143> Atque verecundus; neque opes impendis abunde, 
<pol. anti. 4.144> Omnipotens Epicure. Atomi, tua maxima cura, 
<pol. anti. 4.145> Parce congenitas per te accepere figuras; 
<pol. anti. 4.146> Parcius et motum. Tamen hunc variare decebat 
<pol. anti. 4.147> Pluribus innumerisque modis; ut nempe tot inter 
<pol. anti. 4.148> Dissimiles, imo adversos, cum deforet unus, 
<pol. anti. 4.149> Alter opem subito ferret; casuque venirent 
<pol. anti. 4.150> Quidam opportuni, per quos occurrere tandem 
<pol. anti. 4.151> Agmina pugnantum, simul et concrescere possent. 
<pol. anti. 4.152> Nam licet innumeras miro trahat ordine turmas 
<pol. anti. 4.153> Impiger, et variis fulgens exercitus armis 
<pol. anti. 4.154> Spiret bella ferox, seu fortes ille maniplos 
<pol. anti. 4.155> Explicat in campo, seu cogitur ire viritim; 
<pol. anti. 4.156> Ac per pontis iter deducitur agmine longo; 
<pol. anti. 4.157> Praelia non miscet, si non erit obvius hostis: 
<pol. anti. 4.158> Nec stagnat, nullo qui defluit obiice, rivus. 
<pol. anti. 4.159> CONTINUO obtrudes, id per me non stetit unquam: 
<pol. anti. 4.160> At similes Atomi natura, et sponte cadentes, 
<pol. anti. 4.161> Per se non poterant sic in diversa vagari. 
<pol. anti. 4.162> Certe non poterant. Sed cur potuere cadendo, 
<pol. anti. 4.163> Partim flectere iter, partim procedere recta? 
<pol. anti. 4.164> Non minor est ratio (se pro ratione voluntas) 
<pol. anti. 4.165> Cur varie exagites, quam cur deflectere cogas. 
<pol. anti. 4.166> Utilior tibi, cum strueres vice Numinis Orbem, 
<pol. anti. 4.167> Fabula, sed vero magis haud aliena fuisset. 
<pol. anti. 4.168> Cur tua tam discors pugnat sententia secum? 
<pol. anti. 4.169> Usque adeo in laqueos ultro se se induit error! 
<pol. anti. 4.170> Nempe negas alio impulsu per Inane quietum 
<pol. anti. 4.171> Veloces Atomos, proprio quam pondere, ferri; 
<pol. anti. 4.172> Et perpendiculi ad normam simul omne fateris 
<pol. anti. 4.173> Delabi, substrata vetant nisi corpora, corpus: 
<pol. anti. 4.174> Ast idem (quis crediderit) legum ipse tuarum 
<pol. anti. 4.175> Immemor, has Atomos labentes, obiice nullo, 
<pol. anti. 4.176> Declinare iubes. Et sunt qui nomen adorent, 
<pol. anti. 4.177> O fallax Epicure, tuum! Quibus esse videris 
<pol. anti. 4.178> Naturae solus Mystes, Venique sacerdos! 
<pol. anti. 4.179> Quorsum igitur delira tua haec corpuscula tendunt? 
<pol. anti. 4.180> An sic ire volunt? Invitane torquet Inane; 
<pol. anti. 4.181> Aut ventus quidam Aeolio fugitivus ab antro? 
<pol. anti. 4.182> Nonne vides, ut iam in formis ostendimus antehac, 
<pol. anti. 4.183> Posse nihil rei, per se se quae stat, adesse 
<pol. anti. 4.184> Coniunctum, nisi quod cum illa non esse repugnet. 
<pol. anti. 4.185> ergo si quasdam per se procedere recta 
<pol. anti. 4.186> Vis Atomos, omnes per se sic ire necesse est: 
<pol. anti. 4.187> Si quasdam inflectas, inflectere cogeris omnes. 
<pol. anti. 4.188> Atque ideo, cum quaeque Atomus, te iudice, ferri 
<pol. anti. 4.189> Possit utroque modo, per se neutrum esse fateris. 
<pol. anti. 4.190> Alterutrum, quasi congenitum affirmare, profecto 
<pol. anti. 4.191> desipere est; utrumque simul, quo nomine dicam? 
<pol. anti. 4.192> ADDE quod oblique soleat res mota vocari, 
<pol. anti. 4.193> Cum locus unde venit nobis haud esse videtur 
<pol. anti. 4.194> E regione; licet vere directa sit in se. 
<pol. anti. 4.195> Quadrati latus aspicio; quodcunque per illud 
<pol. anti. 4.196> Venerit, hoc ad me recta procedere dicam: 
<pol. anti. 4.197> Per diagonalem vero si venerit, etsi 
<pol. anti. 4.198> tramite directo, quia non convertor ad illam 
<pol. anti. 4.199> Unde venit partem, subito procedere dicam 
<pol. anti. 4.200> Corpus id oblique. Secus autem deinde futurum est, 
<pol. anti. 4.201> Si diagonalem, qua nascitur aut cadit, illuc 
<pol. anti. 4.202> Translato percurram oculo: tunc namque vicissim 
<pol. anti. 4.203> Ibit in obliquum quadri latus omne videnti; 
<pol. anti. 4.204> Quaeque erat obliquo tractu via, recta futura est. 
<pol. anti. 4.205> Sic Aequatori inclinata est orbita Solis, 
<pol. anti. 4.206> Olli dum Aequator simul inclinatur et ipse. 
<pol. anti. 4.207> Obliquas igitur, quarum te nomine iactas 
<pol. anti. 4.208> Inventor, rectasque vias quod discrepat inter, 
<pol. anti. 4.209> Hoc totum inde oritur quod sint data puncta secundum 
<pol. anti. 4.210> Aspectus varios. At Inanis gurgite vasto, 
<pol. anti. 4.211> Immensisque locis, age, dic, ubi terminus a quo 
<pol. anti. 4.212> Discedant Atomi celeres; ubi terminus ad quem 
<pol. anti. 4.213> Perveniant? Quo respectu, qua parte locorum 
<pol. anti. 4.214> Oblique potius, quam directe; aut vice versa 
<pol. anti. 4.215> Pergere dicamus? Quae te dementia cepit, 
<pol. anti. 4.216> Ut, quae prima iacis veluti fundamina sectae, 
<pol. anti. 4.217> In te versa ruant, proprio et te pondere frangant? 
<pol. anti. 4.218> EX infinito veniunt mea semina, dices; 
<pol. anti. 4.219> Ac Terrae centrum versus gravitate feruntur. 
<pol. anti. 4.220> Infinitum ergo tibi circulus esse videtur, 
<pol. anti. 4.221> In quo Terra locum centri tenet. Ast ego nuper 
<pol. anti. 4.222> Iam satis ostendi, quam sit contraria Vero, 
<pol. anti. 4.223> Quamque pudenda tuae super hoc sententia mentis. 
<pol. anti. 4.224> Verum esto: neque enim hoc, si dem, tua dicta iuvabit. 
<pol. anti. 4.225> Scilicet ad centrum quae linea tendit ab oris, 
<pol. anti. 4.226> Recta venit breviore via: si torta veniret, 
<pol. anti. 4.227> Prorsus aberraret centro. Si proinde cadentes 
<pol. anti. 4.228> Tempore ab aeterno, perque infinita locorum 
<pol. anti. 4.229> Deflectes Atomos, arcus describere chordam 
<pol. anti. 4.230> Cogentur, minime radium: gravitate remota 
<pol. anti. 4.231> Ad centrum non pervenient: clinamine tanto 
<pol. anti. 4.232> Extra delatae, procul a regione viarum 
<pol. anti. 4.233> Excedent. Res mira, locum, quo semina mittis, 
<pol. anti. 4.234> Declinare iubes! Obstas, ne iussa facessant! 
<pol. anti. 4.235> Siccine Democriti mendum sarcire putabas? 
<pol. anti. 4.236> Ipse tegis vitium vitio, frustraque bis erras. 
<pol. anti. 4.237> FUTILIORA quidem petis argumenta, repertum 
<pol. anti. 4.238> Hunc motum ut statuas, e nostra in rebus agendis 
<pol. anti. 4.239> Libertate. Novum Logicae genus! Est homo liber, 
<pol. anti. 4.240> Inquis: agit quae vult; quae non vult, sponte relinquit: 
<pol. anti. 4.241> ergo declinant Atomi; fit serva Voluntas, 
<pol. anti. 4.242> Si non declinant. At ridiculum esse probavi 
<pol. anti. 4.243> Clinamen. Quod si facilis concedere vellem, 
<pol. anti. 4.244> Hinc libertatis nunquam peteretur origo. 
<pol. anti. 4.245> Singula ponamus deflecti semina. Quid tum? 
<pol. anti. 4.246> Hinc homo liber erit, dicis. Quae copula nectit 
<pol. anti. 4.247> Haec effata? Nihil video, quod suadeat unum 
<pol. anti. 4.248> Ex alio nasci: quin et contraria cerno. 
<pol. anti. 4.249> Nam si declinent Atomi per Inane vagantes, 
<pol. anti. 4.250> natura, propriis et viribus, ac sine causa, 
<pol. anti. 4.251> Declinant ideo, quia declinare necesse est. 
<pol. anti. 4.252> Aut si, dum currunt ita, liberate fruuntur, 
<pol. anti. 4.253> Quam dare corporibus possint exinde creatis, 
<pol. anti. 4.254> tunc non solus homo tali potietur honore, 
<pol. anti. 4.255> Qui proprius mentis tamen est, velut ipse fateris; 
<pol. anti. 4.256> Libera erunt pariter quae corpora non pondere ripas 
<pol. anti. 4.257> Unda per acclives proprio non pondere ripas 
<pol. anti. 4.258> Current, at interdum stagnans resupina sedebit. 
<pol. anti. 4.259> Non nunquam errabit stipulis innoxia flamma, 
<pol. anti. 4.260> Invisasque domos tantum, vel ligna cremabit, 
<pol. anti. 4.261> Si volet. Iste lapis quem immotum mille per annos 
<pol. anti. 4.262> Saecla vident hominum, summo de culmine turris 
<pol. anti. 4.263> Sponte cadet, cum stare loco fastidiet alto. 
<pol. anti. 4.264> Si libeat Soli, Sol non orietur; et umbras 
<pol. anti. 4.265> Pellere nocturnas Luna indignata negabit. 
<pol. anti. 4.266> Quidquid in Orbe vides, ne iam contingere casu 
<pol. anti. 4.267> Ne vi Naturae, ne motu denique dicas, 
<pol. anti. 4.268> Verum ex arbitrio, propriaque libidine rerum; 
<pol. anti. 4.269> Si dotem eximiam, qua gens humana potitur, 
<pol. anti. 4.270> Omnibus ex aequo rebus Natura creatrix 
<pol. anti. 4.271> Indulsit, proprio neque nos hoc munere donat. 
<pol. anti. 4.272> SED libertatem cunctis dum prodigus aeque 
<pol. anti. 4.273> Corporibus tribuis, cur nobis invidus aufers? 
<pol. anti. 4.274> Nam, bene si memini sectae documenta profanae, 
<pol. anti. 4.275> Quidquid agas, licet ipse putes te posse reapse 
<pol. anti. 4.276> Non agere id quod agis, solius Materiae vi, 
<pol. anti. 4.277> Atque ignoratis impulsibus illud agetur; 
<pol. anti. 4.278> Nec poterit non esse quod est: quia sive movetur 
<pol. anti. 4.279> Oblique, seu recta meat, non libera currit 
<pol. anti. 4.280> Materies, aeque nobis causa unica motus, 
<pol. anti. 4.281> Ac Soli et Lunae, lapidi, fluvioque, vel igni. 
<pol. anti. 4.282> Propterea nobis indeclinabile Fatum 
<pol. anti. 4.283> Incumbet: Fatum omniparens, cui tanta potestas 
<pol. anti. 4.284> In Superos ipsumque Iovem celebrata Poetis, 
<pol. anti. 4.285> Quanta Iovi Superisque in nos olim esse putata est. 
<pol. anti. 4.286> Hoc detestatus simul adstruis, omnia motu 
<pol. anti. 4.287> Materiae dum vis fieri et clinamine caeco; 
<pol. anti. 4.288> Ac solas Atomos interno pondere pressas 
<pol. anti. 4.289> instituis rerum causas, quaecunque genuntur. 
<pol. anti. 4.290> QUIN etiam nil fortuito contingere posset. 
<pol. anti. 4.291> Unde ruit Casus Divum pater atque hominum rex 
<pol. anti. 4.292> Ille tuus. Neque enim casu est quod iam esse necesse est. 
<pol. anti. 4.293> Nempe improviso concursu et viribus aequis, 
<pol. anti. 4.294> Dum tibi nunc temere et nullo cogente videntur 
<pol. anti. 4.295> Innecti, quae sponte moves primordia Mundi 
<pol. anti. 4.296> Per vacuum; tamen est, quare innectantur, in illis 
<pol. anti. 4.297> Causa latens et certa; nequit qua stante volando 
<pol. anti. 4.298> Quaeque Atomus non huic iungi, cui iungitur: idque 
<pol. anti. 4.299> Lex quasi lata foret: quia tali concita nisu 
<pol. anti. 4.300> Non vitare potest aliam, quae pondere tali 
<pol. anti. 4.301> Labitur: et tali decurrens tempore, eodem 
<pol. anti. 4.302> Tempore decurrentem offendat oportet, eodem 
<pol. anti. 4.303> Inque loco. Tali si sit demum utraque forma, 
<pol. anti. 4.304> Ut coeant; certe nequeunt utrinque revelli: 
<pol. anti. 4.305> Si secus; haud ullo poterunt concrescere nexu. 
<pol. anti. 4.306> et quoniam inde oritur quidquid, sic fiat oportet 
<pol. anti. 4.307> Ut mixtura dedit, manifestum linquitur ex te, 
<pol. anti. 4.308> Naturae legem cunctis incumbere rebus; 
<pol. anti. 4.309> Et legem invictam, cui nil obsistere possit; 
<pol. anti. 4.310> Fortunaeque locum non iam superesse: neque ullam 
<pol. anti. 4.311> Libertatem homini mansuram; si nihil ipsi 
<pol. anti. 4.312> Praeter adhaerentes Atomos concesseris. Ergo 
<pol. anti. 4.313> Cum Regina sui et proprii sibi conscia iuris, 
<pol. anti. 4.314> Frenum indignetur fatis avulsa Voluntas, 
<pol. anti. 4.315> Arguit in se se quiddam praestantius omni 
<pol. anti. 4.316> Materia, et punctis alienum prorsus ab istis.  
<pol. anti. 4.317> Illa sed uberius, cum Mens tractanda redibit. 
<pol. anti. 4.318> Nunc satis est monstrasse tuis nil posse creari 
<pol. anti. 4.319> Motibus: idcirco quia, seu directa movebis 
<pol. anti. 4.320> Ad perpendiculum, seu flecti semina finges, 
<pol. anti. 4.321> Haud ullis poterunt unquam coalescere vinclis. 
<pol. anti. 4.322> Ergo nil, etiam posito clinamine, vinces. 
<pol. anti. 4.323> VERUM alias aliis Atomos velocius ire 
<pol. anti. 4.324> Si donetur, ais, quidni concrescere possint 
<pol. anti. 4.325> Nexibus innumeris? Gassendus quippe volebat 
<pol. anti. 4.326> Natura similes, non mobilitate: quod unum 
<pol. anti. 4.327> Addere qui velit inventis utriusque magistri, 
<pol. anti. 4.328> Congressus faciles Atomis utcunque parabit. 
<pol. anti. 4.329> Nam fieri poterit sola ratione cadendi, 
<pol. anti. 4.330> Ut quae posterior fuit, accelerata priorem 
<pol. anti. 4.331> Occupet, ac secum vinclis abducat; et ambae 
<pol. anti. 4.332> Arripiant alias, aut arripiantur ab illis. 
<pol. anti. 4.333> Lux ea Democrito cur non affulserat? Eheu! 
<pol. anti. 4.334> Non opus illapsas Vacui de culmine summo 
<pol. anti. 4.335> Atque parallelas Epicuro deinde fuisset 
<pol. anti. 4.336> Inclinare Atomos, tantamque incurrere labem. 
<pol. anti. 4.337> Nam veluti cursu dum fervet odora canum vis 
<pol. anti. 4.338> Per nemus et salebras, clangore accensa tubarum 
<pol. anti. 4.339> Et clamore virum, ac fugientis olentia cervi 
<pol. anti. 4.340> Nare sagax longo sequitur vestigia tractu, 
<pol. anti. 4.341> Etsi omnes ardore pari, tamen unus et alter 
<pol. anti. 4.342> Antevolant, sternuntque feram, lacerantque iacentem 
<pol. anti. 4.343> Dentibus: approperat non aequis passibus agmen. 
<pol. anti. 4.344> Aut ubi praedator descendit ab aethere Milvus 
<pol. anti. 4.345> Perdicem in timidam, contractis quae fugit alis, 
<pol. anti. 4.346> Praecipitans in humum simul ingruit ocior ille, 
<pol. anti. 4.347> Unguibus illaqueans praedam, raptatque cadentem: 
<pol. anti. 4.348> Sic possunt Atomi quaedam, etsi pone sequentes, 
<pol. anti. 4.349> Maturare gradum; ac sensim, quia pondere praestant, 
<pol. anti. 4.350> In praecedentes ruere et concrescere lapsu. 
<pol. anti. 4.351> CALLIDUS effugium tentat Gassendus inane, 
<pol. anti. 4.352> Nec quidquam auxilii convicto fert Epicuro, 
<pol. anti. 4.353> Qui per se constare Atomos, per seque moveri 
<pol. anti. 4.354> Dixerat, et variis tantum distare figuris. 
<pol. anti. 4.355> Ocior has inter nam si, vel tardior una est, 
<pol. anti. 4.356> Natura similes Atomi non amplius ergo 
<pol. anti. 4.357> Dicentur. Quae causa novi discriminis illa 
<pol. anti. 4.358> Esse potest? Quaenam velocibus addidit alas, 
<pol. anti. 4.359> Ut caderent multo citius, pigrisque negavit? 
<pol. anti. 4.360> Plusve minusve graves, inquis, confingere possum. 
<pol. anti. 4.361> Sic variis dederas consistere posse figuris, 
<pol. anti. 4.362> Quod falsum ostendi, nullo si auctore creantur; 
<pol. anti. 4.363> Nec minus a recta, quod ais ratione recedit. 
<pol. anti. 4.364> Corporibus cunctis gravitas pro mole profecto est. 
<pol. anti. 4.365> Mole ergo distant Atomi, se pondere distent. 
<pol. anti. 4.366> Et quia particulis constant, levis altera paucas 
<pol. anti. 4.367> Particulas sortita fuit, gravis altera plures. 
<pol. anti. 4.368> Inter eas Natura parens divisit inique 
<pol. anti. 4.369> Materiem, exiguis parcissima, prodiga crassis. 
<pol. anti. 4.370> Si causam agnoscunt, varias sic esse fatebor; 
<pol. anti. 4.371> Talia sunt etenim quae corpora cunque videntur: 
<pol. anti. 4.372> Si non agnoscunt, varias sic esse repugnat. 
<pol. anti. 4.373> ADDE quod in vacuo caderent si corpora prima, 
<pol. anti. 4.374> Quanquam impar illis gravitas fortasse daretur, 
<pol. anti. 4.375> Undique deciderent simul omnia tempore in uno. 
<pol. anti. 4.376> Includas vitreo plumam lapidemque canali, 
<pol. anti. 4.377> Aere subtracto; plumam, lapidemque videbis 
<pol. anti. 4.378> Protinus aequato pariter descendere lapsu. 
<pol. anti. 4.379> Causa prius fuerat discriminis obvius aer, 
<pol. anti. 4.380> Qui findendus utrique venit, plumaeque cadenti, 
<pol. anti. 4.381> Quam lapidi certe magis atque diutius obstat. 
<pol. anti. 4.382> Sed nihil in Vacuo fungetur munere tali: 
<pol. anti. 4.383> Perpetuo penetratur enim, dum nempe solutus 
<pol. anti. 4.384> Ac rorem simulans Atomorum decidit imber. 
<pol. anti. 4.385> Quin etiam aeterno si praecipitantur ab aevo, 
<pol. anti. 4.386> Ac simul immensos percurrunt semina tractus, 
<pol. anti. 4.387> Nullum posterius, nullum prius ire licebit. 
<pol. anti. 4.388> Nam quae causa moram faceret per Inane quietum 
<pol. anti. 4.389> Postremo lapsis? Regio fortasse remota est 
<pol. anti. 4.390> E qua proveniunt, longeque remotior illa 
<pol. anti. 4.391> Unde priora cadunt? Vel sunt dimissae profundo 
<pol. anti. 4.392> Tardius e vacuo? Mensuras qui ferat autem 
<pol. anti. 4.393> Immenso in Spatio, atque aeterno in tempore tales 
<pol. anti. 4.394> Quae rem finitam signat? Quis proxima centro, 
<pol. anti. 4.395> Sive remota loca, aut centrum quis totius ipsum? 
<pol. anti. 4.396> Daedale, cur proprio vagus erras in labyrintho? 
<pol. anti. 4.397> Hic tibimet via caeca, et inextricabilis error. 
<pol. anti. 4.398> Dicis in immenso nullum consistere centrum, 
<pol. anti. 4.399> Et merito: nunc ut praegrandia corpora formes, 
<pol. anti. 4.400> In centrum attractas Atomos concurrere dicis: 
<pol. anti. 4.401> Centrum est, et non est. Pugnas tecum ipse, Lucreti. 
<pol. anti. 4.402> PRAETEREA, vel si diverso tempore labi 
<pol. anti. 4.403> Aut similes aut dissimiles gravitate, figura, 
<pol. anti. 4.404> Mole, graduque Atomos punctum in commune daretur, 
<pol. anti. 4.405> In quo, ceu motus possent requiescere centro, 
<pol. anti. 4.406> Non talem efficerent Mundum, qualem esse videmus. 
<pol. anti. 4.407> Dic ubi enimvero centrum id commune reponas? 
<pol. anti. 4.408> In medio Terrae; si quidem, te iudice, Mundi 
<pol. anti. 4.409> Nucleus est, in quo subsidit funditus, ut faex, 
<pol. anti. 4.410> Materies crassa? Illuc ergo confluit omne 
<pol. anti. 4.411> Seminium, et Vacui regiones deserit altas: 
<pol. anti. 4.412> Illud praecipue quod aculeis constat et hamis, 
<pol. anti. 4.413> Unde metalla doces et arenam et saxa creari; 
<pol. anti. 4.414> Quodque fluit globulis queis manat liquor aquarum: 
<pol. anti. 4.415> Nec cessare potest; quia nunquam cessat origo 
<pol. anti. 4.416> Praecipitis motus, immensaque copia rerum. 
<pol. anti. 4.417> Sic aliis alias cumulari semper oportet, 
<pol. anti. 4.418> Ac superaddi Atomos aeterno pondere pressas. 
<pol. anti. 4.419> Crescere in immensum tellus glomeramine tanto 
<pol. anti. 4.420> Debuit, et vastam ferre ultra sidera molem. 
<pol. anti. 4.421> Cur fines intra certos se tota coercet? 
<pol. anti. 4.422> Cur alibi passa est simili ratione modoque 
<pol. anti. 4.423> Solis et astrorum praegrandia corpora coelo 
<pol. anti. 4.424> Formari? Nam illic amplissima principiorum 
<pol. anti. 4.425> Congeries aptanda fuit. Cur Luna, perinde 
<pol. anti. 4.426> Ac Tellus, Atomis etiam concrevit aduncis? 
<pol. anti. 4.427> Cur et Saturnus cum cum lucifero comitatu; 
<pol. anti. 4.428> Magnus et ipse sua stipatus Iupiter aula; 
<pol. anti. 4.429> Mars et Mercurius; nec non, gens rara, Cometae? 
<pol. anti. 4.430> Sunt igitur Mundi tot centra, quot astra videntur? 
<pol. anti. 4.431> Quam distracta fuit gravitas; quam scissa tot inter 
<pol. anti. 4.432> Immensi partes Vacui! Quot Somnia fingis! 
<pol. anti. 4.433> Centrum ubi non fuerit, gravitas; quam scissa tot inter 
<pol. anti. 4.434> At non esse potest aliquo sine vortice centrum: 
<pol. anti. 4.435> Et pariter nullus fluido sine corpore vortex. 
<pol. anti. 4.436> Unde necesse foret, caderent si pondere quodam 
<pol. anti. 4.437> Semina, Vorticibus multis in plurima centra 
<pol. anti. 4.438> Detrudi, variae facerent ut molis acervos; 
<pol. anti. 4.439> Quod placido in vacuo nunquam sperare licebit. 
<pol. anti. 4.440> CORPORA iam formata etenim posuisse necesse est, 
<pol. anti. 4.441> Et fluida, et motu circum exagitata perenni, 
<pol. anti. 4.442> Ante graves Atomi quam sint ac centra petentes. 
<pol. anti. 4.443> At quoniam ex Atomis corpus per inania lapsis 
<pol. anti. 4.444> Conflatur, motus Atomorum anteire nequivit: 
<pol. anti. 4.445> Nam tunc non essent, ut ais; primordia rerum. 
<pol. anti. 4.446> Ergo per medium si delabuntur Inane, 
<pol. anti. 4.447> Nec reperire queunt, imo nec quaerere centrum. 
<pol. anti. 4.448> Huc etiam accedit, quod fusius ante docebam 
<pol. anti. 4.449> Cum de infinito canerem; et revocasse iuvabit, 
<pol. anti. 4.450> Ne cadat ex animo quidquid iam rite probatum est: 
<pol. anti. 4.451> Vidimus in Spatio, nullus quod terminus ambit, 
<pol. anti. 4.452> Ponderibus non esse locum: quia scilicet, unde 
<pol. anti. 4.453> Et quo descendant, non est; supera, infima desunt; 
<pol. anti. 4.454> Nec sursum idcirco, nec deorsum tendere quovis 
<pol. anti. 4.455> Posse modo fictas Atomos, quaecunque darentur. 
<pol. anti. 4.456> Spes Atomis igitur gravitatis nulla futura est. 
<pol. anti. 4.457> Si nulla est gravitas, ergo vis nulla movendi: 
<pol. anti. 4.458> Causam etenim motus una in gravitate locabas. 
<pol. anti. 4.459> Unde vides Atomos nequaquam posse moveri; 
<pol. anti. 4.460> Vel si motus inest, nullo coalescere nexu. 
<pol. anti. 4.461> Egregium nunc dogma boni mirare Lucreti! 
<pol. anti. 4.462> Quae manifesta putat, manifeste falsa probantur: 
<pol. anti. 4.463> et si vera forent, quod colligit esse nequiret 
<pol. anti. 4.464> SAEPE fit oblata rerum ut dulcedine capti 
<pol. anti. 4.465> Miremur faciles: plausuque sequamur amico 
<pol. anti. 4.466> Qui nos decipiunt. Quales iocularia mimi 
<pol. anti. 4.467> Prodigia exercent: digitis hi namque micantes 
<pol. anti. 4.468> Attentos fallunt oculos, dum vascula tractant 
<pol. anti. 4.469> Apta dolis: fraudem velatam praepete gestu, 
<pol. anti. 4.470> Virga et voce iuvant; et ubi posuere lapillum, 
<pol. anti. 4.471> Ostendunt volucrem. stupet ore ignarus hianti 
<pol. anti. 4.472> Spectator: temnat, si quando noverit artem. 
<pol. anti. 4.473> Haud aliter sollers oculos auferre Poeta, 
<pol. anti. 4.474> Excusso tibi debebit ludibria fuco. 
<pol. anti. 4.475> Quid sit enim gravitas quovis in corpore, nondum 
<pol. anti. 4.476> Perspexti: nam corporibus male credis inesse 
<pol. anti. 4.477> Materiae certam ut comitem; exemplumque creatis 
<pol. anti. 4.478> A rebus stolide rerum ad primordia ducis. 
<pol. anti. 4.479> Corpora quod videas in terram plurima labi, 
<pol. anti. 4.480> Dumque immota iacent, ad centrum vergere, eoque 
<pol. anti. 4.481> Donec perveniant molimine tendere certo, 
<pol. anti. 4.482> Corporis idcirco genus omne gravescere censes 
<pol. anti. 4.483> Per se ipsum, atque illuc innato pondere ferri. 
<pol. anti. 4.484> Tanta fides oculis, ac diffidentia menti est! 
<pol. anti. 4.485> Ast etiam, si sola tibi fit regula sensus, 
<pol. anti. 4.486> Cur non Materiae levitas innata videtur, 
<pol. anti. 4.487> Corpora cum cernas nonnunquam ascendere sursum? 
<pol. anti. 4.488> Nonne leves flammas, levia haec simulacra putasti, 
<pol. anti. 4.489> Quas veluti rerum exuvias, et limpida vela 
<pol. anti. 4.490> Audieras fluctu passim volitare perenni, 
<pol. anti. 4.491> Ut veniant oculis formae rerum atque colores, 
<pol. anti. 4.492> Ac visae somno in medio sine more figurae? 
<pol. anti. 4.493> Namque hoc te, quanquam falsum est, docuere magistri. 
<pol. anti. 4.494> Quin age, nonne leves Atomorum dicis acervos, 
<pol. anti. 4.495> Naribus unde tuis volucres nascuntur odores, 
<pol. anti. 4.496> Uvida quos florum iaciunt pigmenta, vel herbae 
<pol. anti. 4.497> Fragrantes; quive arboribus Nabathaea per arva 
<pol. anti. 4.498> Destillant succi, nardusque et pocula myrrhae? 
<pol. anti. 4.499> Aurea lux pariter, quam sol circumundique vibrat, 
<pol. anti. 4.500> Nec terris tantum, ast omni late ingerit Orbi, 
<pol. anti. 4.501> et quam debilius nostri dant attamen ignes, 
<pol. anti. 4.502> Mentitaeque faces nocturno tempore solem; 
<pol. anti. 4.503> Cum superas aeque in pares mittatur et imas. 
<pol. anti. 4.504> Nonne tibi levis atque gravis simul esse videtur? 
<pol. anti. 4.505> Iudicio lux nempe tuo, vibrata perenni 
<pol. anti. 4.506> Sideris effluvio manat, ceu flammea quaedam 
<pol. anti. 4.507> Progenies. Nativa quidem et validissima longe 
<pol. anti. 4.508> Vis illa est, qua se tot lucida tela diei 
<pol. anti. 4.509> Diffundunt circum, nec se diffundere cessant; 
<pol. anti. 4.510> Est vastum rapido pervadunt aethera motu. 
<pol. anti. 4.511> Insita materiae gravitas si causa perennis 
<pol. anti. 4.512> Est motus, ergo radii gravitate feruntur. 
<pol. anti. 4.513> Aspice, ut hi motus ambo in contraria vergant. 
<pol. anti. 4.514> Extremis gravitas ad centrum tendit ab oris; 
<pol. anti. 4.515> Luc autem extremas a centro tendit ad oras. 
<pol. anti. 4.516> At nullum per se corpus grave, seu leve credas. 
<pol. anti. 4.517> Neutrum etenim Ratio, neutrum Experientia firmat. 
<pol. anti. 4.518> Materies omnis quaqua spectare lubebit, 
<pol. anti. 4.519> Mobilis est per se, non per se mota: neque ullam 
<pol. anti. 4.520> Affectat Mundi partem, superamve vel imam, 
<pol. anti. 4.521> Aut laevum dextrumve latus; quocumque cietur, 
<pol. anti. 4.522> Huc properat; nec motum ambit placidamve quietem; 
<pol. anti. 4.523> Neutrum praeponit, sed idonea semper utrique est. 
<pol. anti. 4.524> Quidquid enim vel stare potest, vel quoslibet aeque 
<pol. anti. 4.525> Suscipere impressos motus, lentosve citosve, 
<pol. anti. 4.526> Atque huc atque illuc ferri discrimine nullo; 
<pol. anti. 4.527> Dum manet incolumne et naturam servat eandem, 
<pol. anti. 4.528> Non habet unde modum magis hunc quam seligat illum; 
<pol. anti. 4.529> Sed qualem accepit retinet: nil se movet umquam 
<pol. anti. 4.530> Ni quoddam in se se lumen Rationis et artem 
<pol. anti. 4.531> Discernendi habeat, qua destituuntur inertis 
<pol. anti. 4.532> Semina Materiae, sensu pollentia nullo. 
<pol. anti. 4.533> Cum videas igitur certa ratione moveri 
<pol. anti. 4.534> Corpora, continuo motricem intellige causam. 
<pol. anti. 4.535> Nam mutare situm, sine causa, qui sibi primum 
<pol. anti. 4.536> Contigerit, res nulla potest. Quae causa cadendi 
<pol. anti. 4.537> Est Atomis igitur, vexant quas nulla profecto 
<pol. anti. 4.538> Corpora, nec circum tangunt, nec desuper urgent? 
<pol. anti. 4.539> In quocunque situ fuerint, ubicumque locorum, 
<pol. anti. 4.540> Et quocunque modo; sic et perstare necesse est. 
<pol. anti. 4.541> NUNC autem cum materiae sint omnia plena, 
<pol. anti. 4.542> Idcirco Terram versum properare videmus 
<pol. anti. 4.543> Corpora. Nam praeter, quae nos circumfluit, auram, 
<pol. anti. 4.544> Aura fluit longe subtilior, incita miris 
<pol. anti. 4.545> et tenuata modis, velut aeris ipsius aer. 
<pol. anti. 4.546> SALVA Elementorum pars subtilissima, summae 
<pol. anti. 4.547> Dexteritatis opus, summi simul instrumentum 
<pol. anti. 4.548> Artificis; gaudens humanos fallere sensus, 
<pol. anti. 4.549> Ut fabri manus ipsa, et sola mente videri: 
<pol. anti. 4.550> Materiae flos et sanguis, diffusus in omnes 
<pol. anti. 4.551> Corporis immensi venas: Tu filia primum, 
<pol. anti. 4.552> Nunc genitrix motus: Tu cunctis didita membris 
<pol. anti. 4.553> Vasto vivere das, animalis spiritus, Orbi. 
<pol. anti. 4.554> Te sine nullus honos rebus: procul iret in auras 
<pol. anti. 4.555> Dissiliens Tellus: firma tu mole revinctam 
<pol. anti. 4.556> Comprimis; ac si quo terrestria corpora nisu 
<pol. anti. 4.557> Deserta sursum effugiant statione, retundis, 
<pol. anti. 4.558> Et pulsata suo festinas reddere centro: 
<pol. anti. 4.559> A te pondus habent; a te gravitatis origo est. 
<pol. anti. 4.560> AMBIT enim terram et pigra se mole moventem 
<pol. anti. 4.561> Abripit increpitans valido tenuissima pulsu 
<pol. anti. 4.562> Materies; circaque suum torquerier axem 
<pol. anti. 4.563> Dum iubet, ac celeri correptam turbine volvit, 
<pol. anti. 4.564> Volvitur ipsa comes, gyroque rotatur eodem. 
<pol. anti. 4.565> NON tamen ex illo gravitatem accedere motu 
<pol. anti. 4.566> Crediderim; nam cum Terram liquor ille volutans 
<pol. anti. 4.567> Usque parallelis nostros premat orbibus orbes, 
<pol. anti. 4.568> Communemque habeat cum Terra turbinis axem, 
<pol. anti. 4.569> Cuncta parallelo caderent tibi corpora lapsu. 
<pol. anti. 4.570> In Tropicis igitur, Tropicorum pondera centrum 
<pol. anti. 4.571> Non Terrae appeterent; nullo discrimine, rectus, 
<pol. anti. 4.572> Quacumque inciderent, semper foret angulus axi. 
<pol. anti. 4.573> Nec tamen id fieri certa ratione patescit. 
<pol. anti. 4.574> Causa ergo gravium casus aliunde petenda est. 
<pol. anti. 4.575> ABDITA Naturae penetralia, viscera rerum 
<pol. anti. 4.576> Ingredimur, Quinti; dictu res ardua, cunctis 
<pol. anti. 4.577> Unde haec corporibus veniat propensio. Quod si 
<pol. anti. 4.578> Haec tibi non firmo stabit Sententia gressu, 
<pol. anti. 4.579> Ast opifex motus sollertior, aspice, quanto est 
<pol. anti. 4.580> Nostra haec materies, Atomis et certior istis. 
<pol. anti. 4.581> PRINCIPIO Terram liquido qui vortice cingit, 
<pol. anti. 4.582> Aetheris Oceanum in multas fac mente secari 
<pol. anti. 4.583> Pyramidum formas; quarum pars latior alte 
<pol. anti. 4.584> Surgit, ad extremas pertendens vorticis oras; 
<pol. anti. 4.585> At centro collecti apices iunguntur in imo. 
<pol. anti. 4.586> Illae omnes se se invicto certamine librant, 
<pol. anti. 4.587> Centrifuga virtute pares; quia materiae vis 
<pol. anti. 4.588> Omnibus est eadem: quod si qua est viribus impar, 
<pol. anti. 4.589> Protinus exsuperant aliae, et subsidere cogunt, 
<pol. anti. 4.590> Dum suspensa suas aequarint singula vires. 
<pol. anti. 4.591> Ast ubi pyramidem penetravit corpus in unam, 
<pol. anti. 4.592> Mole sua quantum est, tantum de centrifuga vi 
<pol. anti. 4.593> Detrahit; ingenita nam forma particularum 
<pol. anti. 4.594> Aequare aetherios tardo nequit agmine cursus. 
<pol. anti. 4.595> Ergo deprimitur, quae molem includit inertem, 
<pol. anti. 4.596> Pyramis; incumbunt vicinae adiguntque deorsum; 
<pol. anti. 4.597> Undique enim a centro nisu maiore recedunt. 
<pol. anti. 4.598> Haec depressa pigrum tuditando corpus adurget, 
<pol. anti. 4.599> Castigatque moras, repetito verbere retro 
<pol. anti. 4.600> Praecipitans; versusque apicem propellere certat, 
<pol. anti. 4.601> Qui Terrae tenui contingit acumine centrum. 
<pol. anti. 4.602> PRAETEREA rapido Tellurem turbine vortex 
<pol. anti. 4.603> Circumagens, pariter latere undique pressus ab omni, 
<pol. anti. 4.604> In sphaeram, aut sphaerae similem glomeratur in orbem. 
<pol. anti. 4.605> Nam qua forte minus premeretur, scilicet illac 
<pol. anti. 4.606> Efflueret, Terramque ignotis traderet undis. 
<pol. anti. 4.607> At quoties latere ex omni pariterque, rotunda 
<pol. anti. 4.608> Comprimitur moles, vis undique facta per omnes 
<pol. anti. 4.609> Ad centrum radios concordi tramite tendit. 
<pol. anti. 4.610> Sic grave Pyramidi immiscens se corpus, abire 
<pol. anti. 4.611> Cogitur ad centrum Terrae, quo pertinet omnis 
<pol. anti. 4.612> Pressurae radius; quaque ipsa urgetur et urget 
<pol. anti. 4.613> Pyramis, hac debet iusso decurrere lapsu. 
<pol. anti. 4.614> Sic lapis ut valido iactu vibratur in auras, 
<pol. anti. 4.615> Et secat aerios violento vulnere fluctus, 
<pol. anti. 4.616> Nititur hunc contra incumbens sublimis ab alto 
<pol. anti. 4.617> Materies, talique incussa reverberat ictu, 
<pol. anti. 4.618> Ut centrum versus labi cogatur, humoque 
<pol. anti. 4.619> Restitui, non ingenito, quod fingere gaudes, 
<pol. anti. 4.620> Pondere; non vano centri communis amore, 
<pol. anti. 4.621> Ut fingunt aliqui; proprio non denique motu; 
<pol. anti. 4.622> Sed bis vim passus, primum a vibrante lacerto, 
<pol. anti. 4.623> Mox a coelestis pressura et robore molis. 
<pol. anti. 4.624> NEC minus in lymphis huius gravitatis imago 
<pol. anti. 4.625> Et fida et constans reperitur: scilicet unda 
<pol. anti. 4.626> Nititur in fundum; inque pares divisa columnas, 
<pol. anti. 4.627> Has inter se omnes libramine sustinet aequo: 
<pol. anti. 4.628> Inde superficies patet uno aequata tenore. 
<pol. anti. 4.629> Iniice suber aquis immergens, iniice ligna; 
<pol. anti. 4.630> Ligna petent summum valido connisa natatu, 
<pol. anti. 4.631> Prosiliet superas celeri impete suber ad undas. 
<pol. anti. 4.632> Causa rei quaenam est? Nimirum liquor aquai 
<pol. anti. 4.633> Fertur in ima magis, quam lignum aut futile suber: 
<pol. anti. 4.634> Libramen simul omne perit; depulsaque quantum 
<pol. anti. 4.635> Unde sua superat gravitate haec corpora, tantum 
<pol. anti. 4.636> Debilitant liquidam, cui sunt commissa, columnam. 
<pol. anti. 4.637> Ergo vicinae vincunt, et cedere iussam 
<pol. anti. 4.638> Protollunt certatim, et in altum assurgere cogunt. 
<pol. anti. 4.639> Illa fugit sursum, propellens frivola, donec 
<pol. anti. 4.640> Respuet in coelum, et reddat natalibus auris. 
<pol. anti. 4.641> HINC quaecumque latent lymphis circumdata, tantum 
<pol. anti. 4.642> Ponderis amittunt, quanto se pondere librat 
<pol. anti. 4.643> Par fluidi moles: tanta nam parte levantur. 
<pol. anti. 4.644> Id sentire solent, pelago qui saepe profundo 
<pol. anti. 4.645> Funibus extractas merces ad summa tulerunt 
<pol. anti. 4.646> Aequoris, et validi, cum solvitur anchora, nautae. 
<pol. anti. 4.647> Nam facilis primum ascensus; iuvat unda laborem: 
<pol. anti. 4.648> Cum vero aerias grave onus pervenit ad auras, 
<pol. anti. 4.649> Tum labor ingeminat, contorquendoque rudenti 
<pol. anti. 4.650> Sudans turba virum duplicatis viribus instat. 
<pol. anti. 4.651> NUNC in aquis fieri quae diximus, omnia, Quinti, 
<pol. anti. 4.652> Aetheris in pelago ratione geruntur eadem. 
<pol. anti. 4.653> Hic tantum fines rerum convertito: metas 
<pol. anti. 4.654> Vorticis aetherii supremas fundus habeto; 
<pol. anti. 4.655> Esto Pyramis hic, illic quaecunque columna est. 
<pol. anti. 4.656> Ut surgunt per aquas, sic lapsa per aethera cernes 
<pol. anti. 4.657> Corpora detrudi, et simili propellier aestu 
<pol. anti. 4.658> Illic versum auras, hic versum concita terras. 
<pol. anti. 4.659> HOC unum discrimen erit, quod corpora quaedam 
<pol. anti. 4.660> Ima petunt liquidi, et fundo graviora residunt. 
<pol. anti. 4.661> At quae terrena late ditione tenentur, 
<pol. anti. 4.662> Omnia centrifugis cum vincat viribus aether, 
<pol. anti. 4.663> Nulla queunt ullo capere ultima vorticis ausu. 
<pol. anti. 4.664> Terram cuncta suam repetunt; et adacta deorsum 
<pol. anti. 4.665> Quo mage descendunt, casu citiore feruntur. 
<pol. anti. 4.666> Instat enim aura sequax, nec desinit ictibus ictus 
<pol. anti. 4.667> Congeminare, fugamque fuga premit usque fatigans. 
<pol. anti. 4.668> AT cum librantur magis aut minus inde gravescunt 
<pol. anti. 4.669> Corpora, particulis quod sint minus aut mage mixtis 
<pol. anti. 4.670> Aethere: non quod eas vacuum per frusta recisum 
<pol. anti. 4.671> Segreget, ac nihilo saturas rarescere cogat: 
<pol. anti. 4.672> Sed quia quidquid habent propriae terrestria molis, 
<pol. anti. 4.673> Hoc toto ad centrum pelluntur; at aetheris illa 
<pol. anti. 4.674> Si quid habent, toto hoc supera ad laquearia tendunt. 
<pol. anti. 4.675> IAM folia et stipulas, pappos, plumasque videmus 
<pol. anti. 4.676> Ante quidem volitare diu, quam lapsu quiescant: 
<pol. anti. 4.677> Nam vix truduntur satis, ut diffindere possint 
<pol. anti. 4.678> Aera suppositum, levibus ludibria ventis. 
<pol. anti. 4.679> Sed condensa poros tenues, paucasque lacunas 
<pol. anti. 4.680> Intus habent; facilemque aditum luctantibus auris 
<pol. anti. 4.681> Dura negant; quare nequeunt eludere plagas 
<pol. anti. 4.682> Aetheris obnixi contra, sed tota resistunt; 
<pol. anti. 4.683> Ut pariter totis contendens viribus aether 
<pol. anti. 4.684> Ingruit, assiduo detrudens corpora pulsu. 
<pol. anti. 4.685> Hinc ferri massae praeponderat aurea massa, 
<pol. anti. 4.686> Et ferrum saxo, saxum ossibus, ossa liquori; 
<pol. anti. 4.687> Tum varii inter se distant gravitate liquores. 
<pol. anti. 4.688> ERGO corporibus stat pondus ab aethere summo 
<pol. anti. 4.689> Cuique suum: hic centrum glomeratis partibus implet, 
<pol. anti. 4.690> Continuisque premit iaculis: huc omnia trudit 
<pol. anti. 4.691> Centrifuga virtute valens: totum Aera Terris 
<pol. anti. 4.692> Incutit, immersae quo stant; simul Aere tectos 
<pol. anti. 4.693> Continet Oceani latices, vastoque fluento 
<pol. anti. 4.694> incurvam faciem, convexumque efficit aequor. 
<pol. anti. 4.695> INDE coarctatae punctum vertuntur in unum 
<pol. anti. 4.696> Omnes usque globi partes: et si qua resultat, 
<pol. anti. 4.697> Pellitur in medium subito; magis aut minus acri 
<pol. anti. 4.698> Impete, pro cario textu, quo praedita quaeque est. 
<pol. anti. 4.699> Hinc adeo quae pressa magis, cum forte movendo 
<pol. anti. 4.700> Fit vicina minus pressae, librantur; et illa 
<pol. anti. 4.701> Defluit, haec surgit. Non quod levis haec propria vi, 
<pol. anti. 4.702> Aut gravis illa suo sit pondere: sed quia centrum 
<pol. anti. 4.703> Versus, inaequali pulsu ac ratione feruntur. 
<pol. anti. 4.704> Haud secus ac geminas triplicato stamine lances 
<pol. anti. 4.705> Cernis in ambiguo suspendi, ac vincere neutram, 
<pol. anti. 4.706> Aut vinci; donec posito, si forte lubebit, 
<pol. anti. 4.707> Alcerutram digito depresseris, aut onus ipsi 
<pol. anti. 4.708> Iniicies aliquod; nam tunc onerata repente 
<pol. anti. 4.709> Praecipitat, filumque trahens assurgere cogit 
<pol. anti. 4.710> Adversam. Parit oppositos causa unica motus. 
<pol. anti. 4.711> Quantumvis grave sit corpus, graviore propinquo, 
<pol. anti. 4.712> Fit leve: vanescit maiori pondere pondus. 
<pol. anti. 4.713> Quam grave sit lignum, quanto cadat impete, nostri; 
<pol. anti. 4.714> Cum ruit in silvis ventorum turbine magno 
<pol. anti. 4.715> Fraxinus, aut crebra truncum percussa securi: 
<pol. anti. 4.716> Hanc tamen in fluvium mittas, ecce ima relinquet 
<pol. anti. 4.717> Ocius, ac totis sursum removetur ab undis: 
<pol. anti. 4.718> Aere quod lignum grave sit magis, at minus unda. 
<pol. anti. 4.719> NAM levis est aer, si pleraque corpora cernas; 
<pol. anti. 4.720> Ipse gravis: viden' e puteis ut ab aere iussas 
<pol. anti. 4.721> Antlia tollat aquas? Et hydrargyrus ipse, metallis 
<pol. anti. 4.722> Post aurum cunctis gravior, si clauseris illum 
<pol. anti. 4.723> In vitro, paulum subsidat lentus et aegre, 
<pol. anti. 4.724> Descensu dubio, ac demitti sponte recuset 
<pol. anti. 4.725> Magna parte sui; tubulo cum subtus aperto 
<pol. anti. 4.726> Funditur in lancem: suspensus denique restet, 
<pol. anti. 4.727> Et maneat propriae oblitus gravitatis in alto; 
<pol. anti. 4.728> Ventorumque vices illic, et amabile sudum 
<pol. anti. 4.729> Mobilitate sua, et certos praenuntiet imbres? 
<pol. anti. 4.730> Exterius viget aeriae pressura columnae; 
<pol. anti. 4.731> Interius nulla omnino quae deprimat aura est. 
<pol. anti. 4.732> Tum pleno si forte cado siphona videbis 
<pol. anti. 4.733> Immersum, assiduo vix haustu educitur aer, 
<pol. anti. 4.734> Cum simul ascendunt latices; fundoque relicto 
<pol. anti. 4.735> Alta petunt, recidunt; surguntque, caduntque vicissim; 
<pol. anti. 4.736> Maeandrique cavi sinuosa volumina tandem 
<pol. anti. 4.737> Percurrunt faciles, atque uno et simplice motu. 
<pol. anti. 4.738> Haud secus, extrema pannum si tinxeris ora, 
<pol. anti. 4.739> Paulatim e vasis fundo levis unda feretur, 
<pol. anti. 4.740> Et pannum late diffusilis imbuet omnem; 
<pol. anti. 4.741> Donec summa petens labro destillet ab alto. 
<pol. anti. 4.742> ERGO aer levis aut gravis est ratione propinqui 
<pol. anti. 4.743> Corporis; et quanquam currentis ab aetheris orbe 
<pol. anti. 4.744> Centrifugo semper leviorem suscipit ictum 
<pol. anti. 4.745> Quam liquor omnis aquae, tamen illum deprimit ignis; 
<pol. anti. 4.746> Ipsaque in exiguos rarescens unda vapores. 
<pol. anti. 4.747> Haud aliter sensim tollunt se nubila coelo; 
<pol. anti. 4.748> Quae matutinis vespertinisque videntur 
<pol. anti. 4.749> Temporibus, fumi in morem, consurgere terra, 
<pol. anti. 4.750> Saepius e pelago, fluviis lacubusque, vel udis 
<pol. anti. 4.751> Vallibus et pratis, ubi largius incubat humor: 
<pol. anti. 4.752> Partibus aeriis quia tunc fit rarior unda, 
<pol. anti. 4.753> Et minus aetherii persentit verberis ictum; 
<pol. anti. 4.754> Erigitur super, atque loco sibi cedere cogens 
<pol. anti. 4.755> Paulatim it sursum; coeloque potitur aperto. 
<pol. anti. 4.756> Tum solito gravior nobis ostenditur aer 
<pol. anti. 4.757> In tubulis, quos hunc ars mira paravit ad usum. 
<pol. anti. 4.758> Mercurii molem quia tum, qua parte patescunt, 
<pol. anti. 4.759> Opprimit incumbens; et qua clauduntur inanes 
<pol. anti. 4.760> Aeris, urget in hanc, sursumque ascendere cogit. 
<pol. anti. 4.761> Particulae vero surgant cum semper aquosae, 
<pol. anti. 4.762> Quas magis atque magis Phoebi rarefacit aestus 
<pol. anti. 4.763> Fervidior; tantum in numerum regionibus altis 
<pol. anti. 4.764> Conveniunt, ut iam nequeant consistere seorsum: 
<pol. anti. 4.765> Frigus ibi sedenim, ne pergant altius, obstat. 
<pol. anti. 4.766> Ergo se tandem per mutua vincula nectunt: 
<pol. anti. 4.767> Et sic in guttas parili magis aere densas 
<pol. anti. 4.768> Cum rediere, cadunt. Simul aer ipse resurgit; 
<pol. anti. 4.769> Inferiora tenet quoniam liquor. Ocius imbres 
<pol. anti. 4.770> Labentur coelo. Sed Mercurium ante videbis 
<pol. anti. 4.771> Eiusdem in longo tubuli descendere ramo: 
<pol. anti. 4.772> Exterior siquidem minus illum iam premit aer 
<pol. anti. 4.773> Parte ex oppisita. Quin ipse metallicus humor 
<pol. anti. 4.774> Mercurii coctus graviorem decutit auram, 
<pol. anti. 4.775> Ac sensus hominum fugiens ascendere discit; 
<pol. anti. 4.776> Cum fuerint eius sic attenuata calore 
<pol. anti. 4.777> Semina, ut aeriis gracili subtemine praestent. 
<pol. anti. 4.778> SIC ubi Vere novo squalens ager omnis in hortum 
<pol. anti. 4.779> Vertitur, et frondes meditatur silva tenellas, 
<pol. anti. 4.780> Haud mora praegnanti consurgit in arbore succus 
<pol. anti. 4.781> E terra veniens, atque ab radicibus imis. 
<pol. anti. 4.782> Namque ut collectus longae per frigora brumae, 
<pol. anti. 4.783> Ac caecis Terrae latebris absconditus humor 
<pol. anti. 4.784> Incipit afflatu radiorum agitante moveri, 
<pol. anti. 4.785> Exhalat nebulas tenues, udumque vaporem 
<pol. anti. 4.786> Sulphure diluto foetum, salibusque solutis: 
<pol. anti. 4.787> Unde mador terris et fertilitatis honores. 
<pol. anti. 4.788> Sic adeo per particulas attollitur omnis; 
<pol. anti. 4.789> Et passim offendens in humo nutritia plantae 
<pol. anti. 4.790> Stamina, reptantes fibras similesque capillis, 
<pol. anti. 4.791> Ingreditur tubulos facile intromissus hiantes, 
<pol. anti. 4.792> Angustasque vias alimentis pinguibus implet. 
<pol. anti. 4.793> Dant facilem scandenti aditum, clausoque recursum 
<pol. anti. 4.794> Calle negant tenues suspenso cardine valvae. 
<pol. anti. 4.795> At calor interea referat turgentia ramis 
<pol. anti. 4.796> Germina, praeteritus quae sensim foverat annus. 
<pol. anti. 4.797> Iamque laborati duro sub cortice succi 
<pol. anti. 4.798> Erumpunt; frondemque et flores ordine miro 
<pol. anti. 4.799> Implicitos, unctae monstrant in acumine gemmae. 
<pol. anti. 4.800> Haec autem ut primis valeant se effere diebus; 
<pol. anti. 4.801> Ille potest satis esse latex, quem continet arbos 
<pol. anti. 4.802> Autumni memorem, et cui bruma geluque pepercit: 
<pol. anti. 4.803> Verum ut serventur posthac crescantque, necesse est 
<pol. anti. 4.804> Auxilium adventare novum, succosque recentes. 
<pol. anti. 4.805> Qua ratione igitur supra liquor intimus exit, 
<pol. anti. 4.806> Hac etiam novus adveniens ascendit ab imo. 
<pol. anti. 4.807> Arbore sic tota nusquam intermissa liquorum 
<pol. anti. 4.808> Fit series, et qui sequitur propulsat euntem: 
<pol. anti. 4.809> Utque dies crescunt, crescit quoque motus; et ingens 
<pol. anti. 4.810> Undique productis radicibus influit unda. 
<pol. anti. 4.811> Nam verni accedunt hibernis imbribus imbres: 
<pol. anti. 4.812> Et iam sublimis dominatur in aethere Phoebus; 
<pol. anti. 4.813> Quo calefit Terrae facies, auraeque tepescunt. 
<pol. anti. 4.814> Ergo tunc fibris humor venit ubere pleno. 
<pol. anti. 4.815> Tot fontes rivis formant coeuntibus amnem, 
<pol. anti. 4.816> Qui truncum invadens, tenero sub cortice lignum 
<pol. anti. 4.817> Irrigat, ac laeto perfundit rore canales 
<pol. anti. 4.818> Transversos; et alit genitalia claustra medullae. 
<pol. anti. 4.819> Nam vectas deponit opes, pariterque repertis 
<pol. anti. 4.820> Imbuitur: formas hinc se convertit in omnes, 
<pol. anti. 4.821> Dum varios penetrat longe lateque meatus; 
<pol. anti. 4.822> Passim et fermento veteri commixtus oberrat, 
<pol. anti. 4.823> Partibus adiiciens partes, nova tegmina priscis 
<pol. anti. 4.824> Tegminibus. Sed cum iam exuberet, omne foramen 
<pol. anti. 4.825> Intrat, ubi resident ramorum exordia prima: 
<pol. anti. 4.826> Haec aperit, pulsatque foras, ramosque valentes, 
<pol. anti. 4.827> Ac bifidos trifidosque simul producit in auras. 
<pol. anti. 4.828> Ast ubi poma latent incoepta, suisque referta 
<pol. anti. 4.829> Seminibus, liquidam tubulis huc invehit escam. 
<pol. anti. 4.830> Poma tument, flores cum deposuere caducos; 
<pol. anti. 4.831> et formam accipiunt sensim, propriumque saporem: 
<pol. anti. 4.832> Ac se se expandunt, pomis umbracula, frondes. 
<pol. anti. 4.833> Sic uno ascensu conditi saepe liquoris, 
<pol. anti. 4.834> Qui pulsus venit e gremio telluris opimae, 
<pol. anti. 4.835> Et primum nata est, et mox adolescere coepit, 
<pol. anti. 4.836> Et parte ex omni crevit renovata quotannis, 
<pol. anti. 4.837> Quae nunc praecelsis e montibus eminet arbos; 
<pol. anti. 4.838> Ventosoque ferens nemorosa cacumina coelo, 
<pol. anti. 4.839> Radicum silva terras exhaurit alentes. 
<pol. anti. 4.840> CONTEMPLATOR item, qui fons devectus in hortum 
<pol. anti. 4.841> Vertice ab excelso montis, reserata sepulcri 
<pol. anti. 4.842> Ostia cum fuerint, plumbique solutus opaco 
<pol. anti. 4.843> Carcere, deductos iaculetur ad aethera fluctus: 
<pol. anti. 4.844> Atque ibi se se ipsum conspergens rore reflexo 
<pol. anti. 4.845> Dissipet in gemmas; factusque argenteus imber, 
<pol. anti. 4.846> Cum sonitu tremulo stagnans diverberet aequor. 
<pol. anti. 4.847> Scilicet impulsu saliens effertur eodem, 
<pol. anti. 4.848> Quo summa praeceps ab origine venerat illuc 
<pol. anti. 4.849> Declivis: fecitque levem, modo cum gravis esset, 
<pol. anti. 4.850> Continui series tantum inclinata canalis. 
<pol. anti. 4.851> Ceu duo cum surgunt adversa fronte supini 
<pol. anti. 4.852> Contiguis montes radicibus: ecce revulsus 
<pol. anti. 4.853> Vortice ventorum, aut tacitis suffossus ab annis 
<pol. anti. 4.854> Forte silex; summo alterius de culmine praeceps 
<pol. anti. 4.855> Si ruat, immani lapsu petit ima resultans 
<pol. anti. 4.856> Improbus; angusta sed non in valle quiescit; 
<pol. anti. 4.857> Verum ipsa gravitate levis, iam surgere montem 
<pol. anti. 4.858> Audet in adversum, atque animoso proxima saltu 
<pol. anti. 4.859> Appetit; exhausto donec latera ardua motu 
<pol. anti. 4.860> Deserit aeger, inersque relapsa mole recumbit. 
<pol. anti. 4.861> POSTREMO coelum observes. Ibi nare Planetas 
<pol. anti. 4.862> telluri non absimiles, et corpore crasso, 
<pol. anti. 4.863> Aethera per liquidum, ac volvi constanter in orbem 
<pol. anti. 4.864> Cernimus; enormes quasi sint sine pondere massae: 
<pol. anti. 4.865> Quandoquidem fluidis, aeque ac nos, undique cincti, 
<pol. anti. 4.866> In nullam possunt Mundi subsidere partem: 
<pol. anti. 4.867> Sed, quo sunt positi semel, illo deinde moveri 
<pol. anti. 4.868> Curriculo debent: ut non mutabilis unquam 
<pol. anti. 4.869> Orbita sit, nullisque forinsecus obvia plagis. 
<pol. anti. 4.870> Sol illis vere centrum est: nec desinit illos 
<pol. anti. 4.871> Incutere in Solem, quoad in se est, concitus aether. 
<pol. anti. 4.872> Sed quia substrato pariter sunt aethere fulti, 
<pol. anti. 4.873> Et vim centrifugam iugi obtinuere rotatu, 
<pol. anti. 4.874> Propterea servare locum coguntur eundem; 
<pol. anti. 4.875> Viribus hinc atque hinc libratis ordine miro 
<pol. anti. 4.876> Quem tua gens vel nescivit, vel scire refugit, 
<pol. anti. 4.877> Scilicet invisum metuens ibi cernere Numen. 
<pol. anti. 4.878> Sed quamvis omni cassus gravitate Planeta, 
<pol. anti. 4.879> Suspensusque suo videatur currere coelo: 
<pol. anti. 4.880> Non ita, quae vasto complexu corpora portans 
<pol. anti. 4.881> Circumagit secum, et privato turbine versat. 
<pol. anti. 4.882> Namque his officiunt fluida, et suus ingruit aether, 
<pol. anti. 4.883> Ne proprium linquant, cui sunt addicta, Planetam. 
<pol. anti. 4.884> Unde, brevi ad massam redeant proiecta, necesse est: 
<pol. anti. 4.885> Quo fit, ut is molem servet constanter eandem. 
<pol. anti. 4.886> HOC igitur teneas animo servesque fidelis, 
<pol. anti. 4.887> Quod Ratio docuit, quod et Experientia monstrat: 
<pol. anti. 4.888> Nil grave per se se est; gravitatis plurima quamvis 
<pol. anti. 4.889> Nomine donentur, tanquam foret indita virtus. 
<pol. anti. 4.890> ET vero videas naturae multa referri, 
<pol. anti. 4.891> Quae tamen in dubio est an primitus insita vere, 
<pol. anti. 4.892> An magis ex alio veniant superaddita rebus. 
<pol. anti. 4.893> Credis aquam ex se se, natura et sponte liquentem? 
<pol. anti. 4.894> Aspice concretam. Vi frigoris algida, dices, 
<pol. anti. 4.895> Vertitur in glaciem: quin vi liquefacta caloris 
<pol. anti. 4.896> Diffluit, urgebo. Scytha iudicet; ille rigenti 
<pol. anti. 4.897> Sub coelo natus, totum qui pene per annum 
<pol. anti. 4.898> Venatur niveos solidis in fluctibus ursos; 
<pol. anti. 4.899> Aut Magellanae vix cognitus incola terrae; 
<pol. anti. 4.900> Perspicuum lapidem et crystalli fusilis instar 
<pol. anti. 4.901> Credet aquas, aestu faciles quocunque resolvi, 
<pol. anti. 4.902> Natura duras, alieno ardore fluentes: 
<pol. anti. 4.903> Ceu gummi nobis, et pix et cera videntur: 
<pol. anti. 4.904> Et qualem fore credis aquam, si Phoebus abesset 
<pol. anti. 4.905> Annos tres, et continua sub nocte iacerent 
<pol. anti. 4.906> Stagna, lacus, fontes, et mobilis aequora ponti. 
<pol. anti. 4.907> Ut rem quisque videre solet, sic aestimat eius 
<pol. anti. 4.908> Naturam, et proprium statuit, quod moris apud se est. 
<pol. anti. 4.909> Porro neuter aquis status est, quem dicere possis 
<pol. anti. 4.910> Innatum: namque unda fluit, motantibus intus 
<pol. anti. 4.911> Partibus ignitis; glacie constricta rigescit, 
<pol. anti. 4.912> Partibus ignitis illinc abeuntibus. Unde 
<pol. anti. 4.913> Corpus idem atque unum lapis est, humorque vicissim. 
<pol. anti. 4.914> Ecquid durius est, rigidi quam robora ferri? 
<pol. anti. 4.915> Dura tamen ferri solvuntur robora flamma. 
<pol. anti. 4.916> Igne volatilius toto quid in Orbe videtur? 
<pol. anti. 4.917> At silice in dura vinctus desesque maneret 
<pol. anti. 4.918> Semper et ignotus, tandem ni claustra paterent 
<pol. anti. 4.919> Conflictu chalybis, quo percutiente solutus 
<pol. anti. 4.920> Emicat; attriti mordet fragmenta metalli, 
<pol. anti. 4.921> Et iacit in teretes penitus liquefacta favillas. 
<pol. anti. 4.922> Usque adeo nec tam fluitantia corpora cernes, 
<pol. anti. 4.923> Quae non sistantur; nec si adamantina, quae non 
<pol. anti. 4.924> Evadant fluida, atque aliquo solvente liquescant. 
<pol. anti. 4.925> Sic etiam constare gravi quae mole feruntur, 
<pol. anti. 4.926> Haec levia esse queunt: gravitas in corpore nulla, 
<pol. anti. 4.927> Nullus et in centrum nisus: quodcunque videtur 
<pol. anti. 4.928> Pondus ab impulsu venit, alteriusque prementis 
<pol. anti. 4.929> Est opus. At nihil est Atomos per Inane quietum 
<pol. anti. 4.930> Quod feriat, pulsetque: Igitur fatearis oportet, 
<pol. anti. 4.931> Principium fore tunc nullum gravitatis in illis; 
<pol. anti. 4.932> Ac nullo quatiente haesuras omne per aevum. 
<pol. anti. 4.933> FISA suis numeris Neutonia Secta, reciso 
<pol. anti. 4.934> Impulsu, magicis totum dedit artibus Orbem. 
<pol. anti. 4.935> Sol trahit errantes Sphaeras, trahiturque vicissim: 
<pol. anti. 4.936> Praevalet ingenti massa, centroque potenti, 
<pol. anti. 4.937> Nec tamen adducit; nam tramite pergere recto 
<pol. anti. 4.938> Impetus est ollis, iam primo impressus ab aevo. 
<pol. anti. 4.939> Mutua vis etiam rapit, atque hinc inde trahuntur 
<pol. anti. 4.940> Conatu sociarum, et centro abscedere tentant. 
<pol. anti. 4.941> Nascitur e tanto medius certamine motus: 
<pol. anti. 4.942> Unde per ovatus simul unus quique Planeta 
<pol. anti. 4.943> Cogitur ire vias, Kepleri dogma secutus. 
<pol. anti. 4.944> Ingeniosa quidem, certisque accommoda coeli 
<pol. anti. 4.945> Motibus, haec solido staret si machina fundo. 
<pol. anti. 4.946> Accipimus numeros, quia rem describere possunt; 
<pol. anti. 4.947> Respuimus causam, gratis quia ficta videtur. 
<pol. anti. 4.948> PRINCIPIO quaeram, quid sit vis illa trahendi? 
<pol. anti. 4.949> Respondent; vis est, per quam in statione quiescens 
<pol. anti. 4.950> Corpus agit tamen in distans, atque imprimit olli 
<pol. anti. 4.951> Motum ad se directum, et iners accedere cogit; 
<pol. anti. 4.952> Inter utrumque licet nil sit quo tangere possit 
<pol. anti. 4.953> Aut tangi, sed solum occulta et mutua virtus. 
<pol. anti. 4.954> Ostensum est corpus non ullum posse moveri, 
<pol. anti. 4.955> Id nisi Mens regat imperitans, quae vertere malit 
<pol. anti. 4.956> Quam servare situm; quia corpus utrique paratum est: 
<pol. anti. 4.957> Praeterea, si maluerit, quae seligat unum 
<pol. anti. 4.958> Ex infinitis et circumstantibus ( aeque 
<pol. anti. 4.959> Quos et inire potest) radiis, aliosque relinquat: 
<pol. anti. 4.960> Tum cito, seu lente, prout ipsi nempe libebit. 
<pol. anti. 4.961> Haec Mens una potest: nequibit his sine motus oriri: 
<pol. anti. 4.962> Ergo mentis inops, per se est immobile corpus. 
<pol. anti. 4.963> AST abi mens motum impressit, iam corpora certum est 
<pol. anti. 4.964> Nunquam posse trahi, serie nisi iuncta fluentis 
<pol. anti. 4.965> Aut solidae, per quam se motus utrinque propaget, 
<pol. anti. 4.966> Materiae: quoniam fit per contagia motus 
<pol. anti. 4.967> Corporis in corpus. Quodcunque movetur, oportet 
<pol. anti. 4.968> Impelli, et tangi quodcunque impellitur. Ergo 
<pol. anti. 4.969> Coniungi tractum atque trahens per vincula necesse est. 
<pol. anti. 4.970> Haud aliter currum rapiunt per aperta quadrigae 
<pol. anti. 4.971> Alipedes, stadiumque vorant. sic aequore in alto 
<pol. anti. 4.972> Malus agit navim, cui stricte insertus adhaeret, 
<pol. anti. 4.973> Et malum antennae, atque antennas turgida vela, 
<pol. anti. 4.974> Velaque ventorum flatus, sive incitus aer. 
<pol. anti. 4.975> QUINETIAM in solis attractibus omne movendi 
<pol. anti. 4.976> Ponere principium, varia inter corpora mentis 
<pol. anti. 4.977> Indiga, continuo est agnoscere corpus ineptum 
<pol. anti. 4.978> Ad proprios motus, cunctis conatibus impar: 
<pol. anti. 4.979> Atque ita mansurum, nisi vis aliunde petatur. 
<pol. anti. 4.980> Unde autem haec veniet? Simili-ne a corpore, nullis 
<pol. anti. 4.981> Viribus instructo, pariter quia mentis egenum est? 
<pol. anti. 4.982> Sed res nulla potest quod non habet, hoc dare cuiquam. 
<pol. anti. 4.983> Ambo igitur pigro torpent immota veterno. 
<pol. anti. 4.984> HAEC manifesta patent. Quid iam Neutonia proles? 
<pol. anti. 4.985> Dos ea Materiae, Naturae maxima lex est. 
<pol. anti. 4.986> Ergo Naturae lex est, et Materiae dos, 
<pol. anti. 4.987> Ut fiat si quid fieri nequit. Optima sane 
<pol. anti. 4.988> Regula digna Sophis, et correctoribus Orbis! 
<pol. anti. 4.989> Motus causa quies, et opum fit mater egestas! 
<pol. anti. 4.990> Iam nunc Mechanici taceant, et quaerere cessent 
<pol. anti. 4.991> In ventis, in aquis, in ponderibus suspensis, 
<pol. anti. 4.992> In iumentorum nervis, hominumque lacertis 
<pol. anti. 4.993> Auxilium impulsus. Et quid reperire laborant 
<pol. anti. 4.994> Organa mille, modosve, quibus transfundere motum 
<pol. anti. 4.995> Ex uno valeant in caetera corpora, vectes, 
<pol. anti. 4.996> Atque rotas, funes, trochleas, et elastica? Quare 
<pol. anti. 4.997> Vel minimo metuunt affrictu absumere vires, 
<pol. anti. 4.998> Arte Geometrica Naturae gesta secuti? 
<pol. anti. 4.999> Nam sic veliferae percurrunt aequora puppes, 
<pol. anti. 4.1000> Si iunctis tellurem exercet bobus arator, 
<pol. anti. 4.1001> Sic fabricae surgunt, latices tolluntur in auras, 
<pol. anti. 4.1002> Sic mola confringit segetes, et vina premuntur; 
<pol. anti. 4.1003> Ut cor sanguineos vibrat per membra liquores. 
<pol. anti. 4.1004> Heu miseri! sine tot conflictibus, et sine tanta 
<pol. anti. 4.1005> Instrumentorum serie, per Inane quietum 
<pol. anti. 4.1006> Attractus parit omnipotens miracula Mundi, 
<pol. anti. 4.1007> Et quanquam nihil est, rerum caput esse iubetur. 
<pol. anti. 4.1008> SINGULA concordant, inquis, cum attractibus. Esto: 
<pol. anti. 4.1009> Singula concordant etiam cum impulsibus. Illi 
<pol. anti. 4.1010> Non intelligimus quid sint: hos cernere promptum est; 
<pol. anti. 4.1011> Obvia continui sequimur contagia motus 
<pol. anti. 4.1012> Per mare, per terras omnes, perque aera passim. 
<pol. anti. 4.1013> Nunquid Natura est mutabilis et sibi discors? 
<pol. anti. 4.1014> Hic pellens, alibi traheret? Dum causa vel una 
<pol. anti. 4.1015> Sufficit, oppositas mallet-ne admittere causas? 
<pol. anti. 4.1016> VERUM, ais, attractus etiam hic vestigia quaedam 
<pol. anti. 4.1017> Non desunt. Olea haud multum distantia se se 
<pol. anti. 4.1018> Continuo miscent: eadem, cum lamina duplex, 
<pol. anti. 4.1019> Qua parte ora patent, recipit, properare videntur 
<pol. anti. 4.1020> In partem quae clausa. Tubus tenuissimus alte 
<pol. anti. 4.1021> Suspensam constringet aquam, labique vetabit. 
<pol. anti. 4.1022> Quis nescit magnete rapi vix mobile ferrum, 
<pol. anti. 4.1023> Electris paleas, auri ramenta vel aris; 
<pol. anti. 4.1024> Vimque hanc funiculo longinqua in corpora duci? 
<pol. anti. 4.1025> Succus in arboreos posset-ne assurgere truncos 
<pol. anti. 4.1026> Vere novo, seu ramorum in sublimia ferri, 
<pol. anti. 4.1027> In frondem, in florem vertendus, et in sua poma, 
<pol. anti. 4.1028> Contra naturam gravitatis, iuraque centri, 
<pol. anti. 4.1029> Ni tacite sub humo radix crinita latentem 
<pol. anti. 4.1030> Sugeret, ac fibrae circum supraque vocarent? 
<pol. anti. 4.1031> Sic paulum immersos aqua percolanda repente 
<pol. anti. 4.1032> Cernitur insolito cursu transcendere pannos. 
<pol. anti. 4.1033> HAEC tu dum enarras, quod erat dubitabile, ponis, 
<pol. anti. 4.1034> Scilicet attractu fieri: secus omnia fiunt. 
<pol. anti. 4.1035> Corpus enim quodvis involvitur atmosphaera, 
<pol. anti. 4.1036> Hoc est, effluvio subtili particularum, 
<pol. anti. 4.1037> Quae semper magis aut minus effunduntur in auras, 
<pol. anti. 4.1038> Unde retorquentur, quoniam illas reprimit aer, 
<pol. anti. 4.1039> Compulsasque adigit, quantum compellitur ipse. 
<pol. anti. 4.1040> Quod si, dum volitant, forte in corpuscula quaedam 
<pol. anti. 4.1041> Inciderint, ea corripiunt, nisi massa resistat, 
<pol. anti. 4.1042> et motus in centrum abigunt vi simplice pulsus. 
<pol. anti. 4.1043> Sic gutta e ramis pendens, cum decidit imber, 
<pol. anti. 4.1044> Orbe suos tenui sustentat gemmea casus; 
<pol. anti. 4.1045> Sic cohibetur aqua in tubulis constricta minutis; 
<pol. anti. 4.1046> Sic interceptus gemina inter vitra, recessus 
<pol. anti. 4.1047> Nititur in caecos, tardus licet, humor olivae: 
<pol. anti. 4.1048> Partibus ex aliis valide quia pressus, ab illa 
<pol. anti. 4.1049> Non itidem, certe concedere debet in illam. 
<pol. anti. 4.1050> Ast olea inter se quando aspirare videntur 
<pol. anti. 4.1051> Cominus, iniiciunt sibi vincula; dum fugit aer 
<pol. anti. 4.1052> Qui medius, verum qui supra, incumbit et urget: 
<pol. anti. 4.1053> Quid mirum, citius quod se per mutua iungant? 
<pol. anti. 4.1054> Magnetem qui spectat, habet clarissima pulsus 
<pol. anti. 4.1055> Argumenta. Vide, chartam si texeris albam 
<pol. anti. 4.1056> Pulvere quem ferro detraxit lima minutum, 
<pol. anti. 4.1057> Affinis quantum valeat praesentia saxi. 
<pol. anti. 4.1058> Undique Materies oestro quasi percita currit, 
<pol. anti. 4.1059> Vorticis in morem, formans concentrica circum 
<pol. anti. 4.1060> Agmina, demonstratque vias quibus intrat, et exit 
<pol. anti. 4.1061> Effluvium, geminosque polos: tum pendula ferri, 
<pol. anti. 4.1062> Massa triplo gravior lapidi se se applicat ultro. 
<pol. anti. 4.1063> Catera quae cumulas, supra iam evicta patescunt. 
<pol. anti. 4.1064> Ergo tuum ingenio systema superbit inani. 
<pol. anti. 4.1065> HAUD ergo (Neutonus clamat) systemata fingo. 
<pol. anti. 4.1066> Ille quidem haud fingit, sed dudum ficta coaptat. 
<pol. anti. 4.1067> Virtutem occultam, et caecos in corpore sensus 
<pol. anti. 4.1068> Debet Aristoteli; Vacuum tulit ex Epicuro; 
<pol. anti. 4.1069> Ast utrumque logi: proprium tamen ille duobus 
<pol. anti. 4.1070> E nihilis Totum conflat, mirabile dictu! 
<pol. anti. 4.1071> Cartesio bellum indicens, qui cuncta volebat 
<pol. anti. 4.1072> Mechanice fieri, pulsuque a Mente profecto. 
<pol. anti. 4.1073> Hic aliis nonnulla quidem emendanda reliquit; 
<pol. anti. 4.1074> Idque lubens fateor, non omnes omnia possunt. 
<pol. anti. 4.1075> Erudit ipsa dies, aetatem corrigit aetas; 
<pol. anti. 4.1076> Et nova monstrantur studio quaesita per annos. 
<pol. anti. 4.1077> Sol patitur maculas, Luna occultatur opaca 
<pol. anti. 4.1078> Interdum, saepe et velatur nubibus atris: 
<pol. anti. 4.1079> Usque tamen lucis pater est, manet interea Sol. 
<pol. anti. 4.1080> Ergo Cartesium temere insectantur et urgent, 
<pol. anti. 4.1081> Qui nihil obtrudunt nisi somnia Fatidicarum. 
<pol. anti. 4.1082> Nec redimit genus hoc vitii perfecta Mathesis. 
<pol. anti. 4.1083> Scilicet illa modos tantum describit agendi, 
<pol. anti. 4.1084> Naturam vero non investigat agentis. 
<pol. anti. 4.1085> Cum fieri possit numeros det ut Algebra rectos, 
<pol. anti. 4.1086> Absurdo ad libitum posito quasi certius esset. 
<pol. anti. 4.1087> At Sophiae est causas, non tantum effecta notare: 
<pol. anti. 4.1088> Dux Veri Sophia est; Sophiae germana Mathesis; 
<pol. anti. 4.1089> Ambae concordem gaudent impendere curam; 
<pol. anti. 4.1090> Utraque naturam complectitur, altera manca est. 
<pol. anti. 4.1091> Motum hunc si casu fieri, vel amore docerem, 
<pol. anti. 4.1092> (Haec habuere suos etenim commenta patronos) 
<pol. anti. 4.1093> Turbinis aut instar crepitantibus ire flagellis 
<pol. anti. 4.1094> Sidera percussa, et varia Vertigine volvi; 
<pol. anti. 4.1095> Si canerem aurigas illis assistere Divos, 
<pol. anti. 4.1096> Credidit ut coeli plerumque ignara Vetustas, 
<pol. anti. 4.1097> Et cursum inter se pactum servare regendo; 
<pol. anti. 4.1098> Si fretus Ptolemaeo, operosos orbibus orbes 
<pol. anti. 4.1099> Adiicerem, usque novis coelum intricans Epicyclis; 
<pol. anti. 4.1100> Legitimos possem numeros implere: quid inde? 
<pol. anti. 4.1101> Veraces numeri, mendax at causa subesset. 
<pol. anti. 4.1102> Talis erat Physicae facies, cum obscura perosus 
<pol. anti. 4.1103> Cartesius lucem induxit, larvasque fugavit, 
<pol. anti. 4.1104> Ipse Geometriae princeps, at subditus illi; 
<pol. anti. 4.1105> Atque viam Veri munivit ad ardua templa. 
<pol. anti. 4.1106> Ast ubi vorticibus totum fervescere coelum 
<pol. anti. 4.1107> Edocuit centrum fugientibus, unde repulsae 
<pol. anti. 4.1108> In Solem sphaerae, recta tamen ire vetantur, 
<pol. anti. 4.1109> Flumine centrifugo quoniam rapiuntur et ipsae; 
<pol. anti. 4.1110> Nil dixit quod non probet experientia motus 
<pol. anti. 4.1111> In gyrum, certaeque super libramine leges; 
<pol. anti. 4.1112> Quod non sit facile intellectu, quodve repugnet. 
<pol. anti. 4.1113> Tu, Neutone, secus; dum vim per inania inanem 
<pol. anti. 4.1114> Pro radice locas. Numera, metire, reforma, 
<pol. anti. 4.1115> Nam quis te melius possit? Verum adiice Vero; 
<pol. anti. 4.1116> Plaudemus, iustumque tibi Paeana canemus. 
<pol. anti. 4.1117> Duri-ne, an molles, quibus omnis conditur aether, 
<pol. anti. 4.1118> Sint globuli, possint servata lege Kepleri, 
<pol. anti. 4.1119> Ovata circa Solem vertigine volvi, 
<pol. anti. 4.1120> Vorticulosque suos agitare in vortice magno, 
<pol. anti. 4.1121> Contemplare; tuo pendemus ab ore docentis. 
<pol. anti. 4.1122> Thessala sed nusquam per te commenta resurgant. 
<pol. anti. 4.1123> Namque Deus, non Materies, par esse movendo 
<pol. anti. 4.1124> Cernitur; hanc legi Mentis parere necessum est. 
<pol. anti. 4.1125> SI nunc, rite memor, quae sunt evicta remensus, 
<pol. anti. 4.1126> Omnia colligere, inque unum componere fascem 
<pol. anti. 4.1127> Non refugis, Quinti; quam longe dissita Vero 
<pol. anti. 4.1128> Sint Epicurei vatis mendacia, nosces. 
<pol. anti. 4.1129> Tot talesque Atomos quas stare haud posse probatum est, 
<pol. anti. 4.1130> Effingit: motum his, quem funditus esse repugnat, 
<pol. anti. 4.1131> Esse iubet. Quid respondes, facunde Lucreti? 
<pol. anti. 4.1132> Ecce immota tibi pendent exordia rerum 
<pol. anti. 4.1133> In Vacuo. Quam vasta quidem, sed quam irrita languet 
<pol. anti. 4.1134> Materies! Quis habet sopor, aut lethargus inertem? 
<pol. anti. 4.1135> Libera sunt spatia, et certe non obstat Inane. 
<pol. anti. 4.1136> Torporem in pleno timuisti; nec minus illum 
<pol. anti. 4.1137> In Vacuo reperis. Verum si montibus ornos 
<pol. anti. 4.1138> Carmina, si possunt coelo deducere Lunam, 
<pol. anti. 4.1139> Deduces Atomos, etsi gravitatis egenas. 
<pol. anti. 4.1140> Dic, age, descendant: ut solem et sidera fingas; 
<pol. anti. 4.1141> Ut circumfusus Tellurem investiat aer; 
<pol. anti. 4.1142> Ut magnam Oceanus partem Telluris inundet; 
<pol. anti. 4.1143> Ut se se attollant montes; ut gramina campis, 
<pol. anti. 4.1144> Ac silvae crescant; habitentque animalia Terras. 
<pol. anti. 4.1145> Nil agis: ecce sedent Atomi, semperque sedebunt. 
<pol. anti. 4.1146> FINGITUR Alcides, Lernae dum vinceret Hydrum 
<pol. anti. 4.1147> Multiplicem, clava et ferro metuendus et igni, 
<pol. anti. 4.1148> Vix unum exsecuisse caput, cum sanguine ab ipso 
<pol. anti. 4.1149> Ecce novum linguisque minax et dentibus uncis 
<pol. anti. 4.1150> Prodierat subito: nec iam spes certa triumphi: 
<pol. anti. 4.1151> Nil caedes, ictusque iuvant. Stetit acrior heros 
<pol. anti. 4.1152> In redivivam hostem; fecundaque vulnera flammis 
<pol. anti. 4.1153> Exurens, tandem oppressit reparabile monstrum. 
<pol. anti. 4.1154> Haud secus Impietas, quamvis ad praelia Numen 
<pol. anti. 4.1155> Usque vocet, semperque novos exasperet angues, 
<pol. anti. 4.1156> Unius cadet aetherio rationis ab igni. 
<pol. anti. 4.1157> IAM vero censes Atomos resilire coactas 
<pol. anti. 4.1158> Continuo sursum attolli, cum forte cadendo 
<pol. anti. 4.1159> Perculerint alias discordes, ac minus aptas 
<pol. anti. 4.1160> Nexibus. Haec autem Vero sententia pugnat 
<pol. anti. 4.1161> Multimodis. Primo sequitur nullum esse liquorem, 
<pol. anti. 4.1162> Ac nihil in Mundo fluidum potuisse creari. 
<pol. anti. 4.1163> Scilicet e globulis fluidi genus omne liquoris 
<pol. anti. 4.1164> Levibus ac prorsum tersis exstare, docebas: 
<pol. anti. 4.1165> Particularum etenim de mobilitate fluorem 
<pol. anti. 4.1166> Totius nasci constat. Tollatur ab illis 
<pol. anti. 4.1167> Mobilitas, ecce incipiet concrescere totum. 
<pol. anti. 4.1168> Ni tersae fuerint, ni leves atque rotundae, 
<pol. anti. 4.1169> Perpetuo inter se vix possunt fervere motu. 
<pol. anti. 4.1170> Sed ni compositae pariter glomeramen in unum 
<pol. anti. 4.1171> Et coacervatae, corpus formare nequibunt 
<pol. anti. 4.1172> Quale est aetherium, qualis quo vescimur aer; 
<pol. anti. 4.1173> Qualia sunt omnes maria involventia terras, 
<pol. anti. 4.1174> Ac super atque intus nostrum diffusa per Orbem. 
<pol. anti. 4.1175> Verum age, tot globuli magnum per Inane vagantes 
<pol. anti. 4.1176> Quo iungi potuere modo, ut coalescere in unum, 
<pol. anti. 4.1177> Ac seorsum tantas possent compingere moles? 
<pol. anti. 4.1178> Nam neque sunt furcis instructi, hamisque recurvis; 
<pol. anti. 4.1179> Quales vis Atomos alias per mutua necti, 
<pol. anti. 4.1180> Quarum e conventu condensa vel aspera surgant 
<pol. anti. 4.1181> Plana superficies globulis: quacunque prehensos 
<pol. anti. 4.1182> Dixeris, effugient; neque carpi aut carpere possunt: 
<pol. anti. 4.1183> Est ea nam tereti sua dos innata figurae. 
<pol. anti. 4.1184> Ergo cum globulus globulum percussit, ab illo 
<pol. anti. 4.1185> Protinus exiliens Vacui suprema petivit. 
<pol. anti. 4.1186> Discordes igitur cunctos fateare necesse est; 
<pol. anti. 4.1187> Quoque magis similes, minus hoc compingier aptos: 
<pol. anti. 4.1188> Hinc ideo nullum fieri potuisse liquorem. 
<pol. anti. 4.1189> Si propria dicas tandem gravitate relabi, 
<pol. anti. 4.1190> Quanquam per Vacuum cogi renuere cadendo, 
<pol. anti. 4.1191> Et sic in centro feliciter esse coactos, 
<pol. anti. 4.1192> Extemplo regeram: nostris haec fabula telis 
<pol. anti. 4.1193> Profligata iacet, toties cur victa resurgat? 
<pol. anti. 4.1194> Non hic res, ut sunt modo, sed primordia rerum 
<pol. anti. 4.1195> Quaerimus, et motum qui primitus illa coegit. 
<pol. anti. 4.1196> Non erat in Vacuo gravitas, hoc rite probavi. 
<pol. anti. 4.1197> Iamque probo globulos nullis coalescere posse 
<pol. anti. 4.1198> Motibus; idcirco quia si motore carentes 
<pol. anti. 4.1199> Vi propria et quocunque modo per Inane feruntur, 
<pol. anti. 4.1200> Protinus aversi, cum se tetigere, recedunt. 
<pol. anti. 4.1201> VERUM, quod mirere magis, dulcissime Quinti, 
<pol. anti. 4.1202> Quem perhibes ille ipse nequit globuli esse resultus. 
<pol. anti. 4.1203> Hic te etiam demens Epicuri inscitia fallit; 
<pol. anti. 4.1204> Omnia quo sensu, nihil autem lumine mentis 
<pol. anti. 4.1205> Aestimat, erroresque novos erroribus addit. 
<pol. anti. 4.1206> Parietis offensu pila viribus acta resultat, 
<pol. anti. 4.1207> Contorsit quam reticulo circumundique tenso 
<pol. anti. 4.1208> Strenuus in nigra Iuvenis validusque palaestra; 
<pol. anti. 4.1209> Eque solo, cum lapsa fuit, sursum incita fertur. 
<pol. anti. 4.1210> Quapropter? Quoniam stratum pariesque resistunt, 
<pol. anti. 4.1211> Accepta motus aliquanta parte; pilamque 
<pol. anti. 4.1212> Nonnil flexibilem (quo constat elastica virtus) 
<pol. anti. 4.1213> Paulum complanant, ac firma mole retundunt. 
<pol. anti. 4.1214> Hoc pila non faciet, si fluxa in retia forte 
<pol. anti. 4.1215> Inciderit; motum quia sorbent protinus omnem: 
<pol. anti. 4.1216> Non faciet vel si lapidem glans plumbea tundat; 
<pol. anti. 4.1217> Dilatatur enim, quia mollior: huius et omnes 
<pol. anti. 4.1218> Particulae nimio quassae violenter ab ictu, 
<pol. anti. 4.1219> Mutavere situm. Nec vero ferrea valde 
<pol. anti. 4.1220> Glans resilit, quoniam nimio durata rigore est. 
<pol. anti. 4.1221> Hinc duo iunge simul, vera ut sit causa repulsus, 
<pol. anti. 4.1222> Quo corpus remeare eadem vestigia retro 
<pol. anti. 4.1223> Cogitur, obliquum vel saepe refringere cursum: 
<pol. anti. 4.1224> Scilicet, ut partim sit durum, et flexile partim, 
<pol. anti. 4.1225> Atque ita conflictu paulum mollescat in ipso. 
<pol. anti. 4.1226> HIS animadversis, iam res tibi clara patebit. 
<pol. anti. 4.1227> Si per Inane cadens Atomus contundere posset 
<pol. anti. 4.1228> Praecurrentem Atomum, qui posse resistere credis 
<pol. anti. 4.1229> Offensam? Certe statio nec firmior illi est, 
<pol. anti. 4.1230> Nec robur maius: descendunt viribus aequis, 
<pol. anti. 4.1231> Aequali sunt mole, viam sectantur eandem. 
<pol. anti. 4.1232> Si staret, minime illapsam reflectere posset; 
<pol. anti. 4.1233> Ergo, cum fugiat, multo minus icta resistit. 
<pol. anti. 4.1234> Per motus igitur leges quid fiet utrinque? 
<pol. anti. 4.1235> Aut necti poterunt faciles; ac tum simul ibunt: 
<pol. anti. 4.1236> Aut minime poterunt necti; tumque impete facto 
<pol. anti. 4.1237> Labentur seorsum. Veluti de nubibus atris 
<pol. anti. 4.1238> Undique praecipitans ruit arvis noxia grando, 
<pol. anti. 4.1239> Et vitem ferit ac segetes et tecta domorum. 
<pol. anti. 4.1240> PRAETEREA, Virtus non est ut elastica possit 
<pol. anti. 4.1241> Alterutram sursum, verso in contraria motu, 
<pol. anti. 4.1242> Pellere. Ponis enim naturae inflexilis omnes, 
<pol. anti. 4.1243> Ac summe duras Atomos, summeque rigentes. 
<pol. anti. 4.1244> Ergo, ut se feriant, nunquam resilire valebunt. 
<pol. anti. 4.1245> Nunc autem, quia vorticulos in vortice magno 
<pol. anti. 4.1246> Ponimus innumeros, qui semper aguntur in orbem, 
<pol. anti. 4.1247> Expositu facile est. cur corpora saepe resultent; 
<pol. anti. 4.1248> Qualis humum repetens, pueris iactantibus, alte 
<pol. anti. 4.1249> Tollitur, atque iterum pulsatur in aera follis: 
<pol. anti. 4.1250> Cur etiam tractus valide, ac molimine magno 
<pol. anti. 4.1251> Tellurem versum, nec ruptus in arbore ramus, 
<pol. anti. 4.1252> Tum sibi permissus propria virtute resurgat: 
<pol. anti. 4.1253> Cur contorta suis conetur lamina vinclis 
<pol. anti. 4.1254> Exsolvi; ac subito, si tandem libera, nisu 
<pol. anti. 4.1255> Consuetam in formam redeat: cur milite Partho 
<pol. anti. 4.1256> Mendacem simulante fugam, et vibrante sagittas, 
<pol. anti. 4.1257> Contractum primo, et laxatum denique funem 
<pol. anti. 4.1258> Ligneus extendat, se se dum corrigit, arcus: 
<pol. anti. 4.1259> Cur sclopum explodas compresso, deinde remisso 
<pol. anti. 4.1260> Aere, namque modum nosti: cur denique pulvis 
<pol. anti. 4.1261> Martius (humani dirum, at mirabile semper 
<pol. anti. 4.1262> Ingenii, possent animum si nota movere, 
<pol. anti. 4.1263> Portentum) prunis, et nitro et sulphure mixtis 
<pol. anti. 4.1264> Conflagret subito, frangatque potentius igni 
<pol. anti. 4.1265> Flumineo rupes, et propugnacula vertat: 
<pol. anti. 4.1266> Aeris interius pressi cum flamma suborta 
<pol. anti. 4.1267> Explicuit minimas et solvit carcere partes. 
<pol. anti. 4.1268> Omnibus his etenim celer ac circumfluus aether 
<pol. anti. 4.1269> Insolitum tradit privato ex impete motum; 
<pol. anti. 4.1270> Ocius ingrediens occlusos ante meatus, 
<pol. anti. 4.1271> Et laxata novis agitans corpuscula plagis. 
<pol. anti. 4.1272> At certe in medio nullum aethera ponis Inani: 
<pol. anti. 4.1273> Exulat hinc adeo, per quam congressa resultent 
<pol. anti. 4.1274> Semina, vel retro pulsentur, elastica causa. 
<pol. anti. 4.1275> ICTIBUS hisce tui nunc tandem eversa Lucreti 
<pol. anti. 4.1276> Fundamenta reor: siquidem gravitate negata 
<pol. anti. 4.1277> Seminibus, torpent aeterno languida somno; 
<pol. anti. 4.1278> Et gravitate data, nihil est quod gignere possint. 
<pol. anti. 4.1279> Nativos igitur motui in Materiae vi, 
<pol. anti. 4.1280> Fortuitos etiam nexus exclusimus omnes. 
<pol. anti. 4.1281> Nec ridenda minus vani commenta Poetae, 
<pol. anti. 4.1282> Sive parit, sive ire iubet primordia rerum. 
<pol. anti. 4.1283> Ergo nunc sileat tantisper, et ora pudore 
<pol. anti. 4.1284> Tincta tegat; donec revocem ad certamina victum. 
<pol. anti. 4.1285> Sed velut obsessae defensor strenuus urbis, 
<pol. anti. 4.1286> Cum videt adverso iam plenas milite fossas, 
<pol. anti. 4.1287> diruta munimenta, ipsumque in moenibus hostem; 
<pol. anti. 4.1288> Non se propterea dedit; quin acer in arcem 
<pol. anti. 4.1289> Confugit, et vallum sudibus praetexit acutis; 
<pol. anti. 4.1290> Hinc prorumpit adhuc, hinc tela novissima torquet: 
<pol. anti. 4.1291> Sic per inexhaustas accensa cupidinis artes 
<pol. anti. 4.1292> Impietas alio renovat sub vindice pugnam. 
<pol. anti. 4.1293> Sed, quocunque Deum fugiens penetraverit, audax 
<pol. anti. 4.1294> Insequar, ipse manu nova saepimenta revellam. 
<pol. anti. 4.1295> ERGO si spretis tandem castris Epicuri 
<pol. anti. 4.1296> Xeinophanemve ducem, aut Spinosam transfuga adires, 
<pol. anti. 4.1297> Perquirens in Materiae non partibus ipsis 
<pol. anti. 4.1298> Divisim sparsis, at summa et corpore pleno, 
<pol. anti. 4.1299> Principium motus, tibi non melioribus irent 
<pol. anti. 4.1300> Auspiciis nova bella, novus labor. Undique surgent 
<pol. anti. 4.1301> Argumenta tuae penitus contraria menti. 
<pol. anti. 4.1302> Quocirca serves animo, monitusque revolvas, 
<pol. anti. 4.1303> Impulsu corpus duntaxat posse moveri; 
<pol. anti. 4.1304> Nec fore, tot calles inter quibus undique cinctum est, 
<pol. anti. 4.1305> Unum ut sponte ineat, par omnibus aeque ineundis. 
<pol. anti. 4.1306> Ergo nisi in motum, causa impellente, feretur, 
<pol. anti. 4.1307> Stabit iners, placidumque sua in statione manebit. 
<pol. anti. 4.1308> ESTO, inquis, pellatur: at est fortassis in omni 
<pol. anti. 4.1309> Materiae textu motus aeterna propago; 
<pol. anti. 4.1310> Qua fit, ut impulsum vicino a corpore corpus 
<pol. anti. 4.1311> Corpora consimili vicina reverberet ictu; 
<pol. anti. 4.1312> Detque quod accepit, tali ratione modoque, 
<pol. anti. 4.1313> Ut nec principium, nec finis motibus insit. 
<pol. anti. 4.1314> Quam cito, quam facile, o Quinti, lucem effugis ipsam; 
<pol. anti. 4.1315> Et documenta tuo labuntur pectore nostra! 
<pol. anti. 4.1316> Non potes impulsus illos admittere semper 
<pol. anti. 4.1317> Acceptos, semperque datos, quin singula ponas 
<pol. anti. 4.1318> Corpora, cum dederint plagam, accepisse priorem; 
<pol. anti. 4.1319> Nec potuisse dari, quae non accepta fuisset. 
<pol. anti. 4.1320> Propria conditio est igitur naturaque motus, 
<pol. anti. 4.1321> Traditus ut fuerit. Debet procedere semper 
<pol. anti. 4.1322> E motore aliquo, ceu filius e patre nasci. 
<pol. anti. 4.1323> Ergo in Materia cum sit, transfusus in illam 
<pol. anti. 4.1324> Advenit causa ex aliqua: quae causa profecto 
<pol. anti. 4.1325> non est Materies, non est brutum et rude corpus. 
<pol. anti. 4.1326> Nam si esset, qui seligeret, rationis egenum? 
<pol. anti. 4.1327> Materies adeo vel motum extrinsecus hausit 
<pol. anti. 4.1328> Ex aliqua re incorporea, mentisque potita; 
<pol. anti. 4.1329> Vel partem sane quamdam illius esse necesse est, 
<pol. anti. 4.1330> Quae nulli acceptum referens, in caetera motum 
<pol. anti. 4.1331> Corpora distribuat: sed motum diximus ante 
<pol. anti. 4.1332> Transfundi; quare hic subito sine parte repertus? 
<pol. anti. 4.1333> Nonne etiam pars Materiae, quaecunque sit illa, 
<pol. anti. 4.1334> Corpus erit rationis egens, ac persimile illi 
<pol. anti. 4.1335> Quod modo fassus eras per se non posse moveri? 
<pol. anti. 4.1336> Ergo, ut Materiae pars nulla est, quae mera non sit 
<pol. anti. 4.1337> Materies, nullam omnino sic esse fatendum est, 
<pol. anti. 4.1338> Quae propriis unquam se viribus erigat ultra 
<pol. anti. 4.1339> Vires Materiae, et valeat traducere motum; 
<pol. anti. 4.1340> Ni susceptum ab eo, motum qui gignere possit. 
<pol. anti. 4.1341> CERNIMUS assidua Solem vertigine volvi, 
<pol. anti. 4.1342> Turbinis in morem directi semper ad Euros. 
<pol. anti. 4.1343> At Sol converti poterat constanter ad Austros. 
<pol. anti. 4.1344> Quid vetuit rem sic fieri? Solisne voluntas, 
<pol. anti. 4.1345> An lex Materiae? Solem si velle putabis, 
<pol. anti. 4.1346> Graeca superstitio grates tibi laeta rependet. 
<pol. anti. 4.1347> Si lex Materiae; tali ergo lege necesse est 
<pol. anti. 4.1348> Impetus ut semper calidis aversus ab Austris, 
<pol. anti. 4.1349> Omni in Materia per se contendat ad Euros. 
<pol. anti. 4.1350> Hoc, vel si taceam, experientia sola refellit. 
<pol. anti. 4.1351> Motus enim partes Mundi contendit in omnes. 
<pol. anti. 4.1352> Materiae non est igitur convertere motum. 
<pol. anti. 4.1353> Et quia nullus erit nisi sit conversus in illud 
<pol. anti. 4.1354> Hocve latus Mundi, victus fatearis oportet, 
<pol. anti. 4.1355> Ex illo motum accepisse ut funditus esset, 
<pol. anti. 4.1356> Unde etiam accepit talis vel talis ut esset. 
<pol. anti. 4.1357> PRAETEREA, quidquid natura tale videtur, 
<pol. anti. 4.1358> Illius ut nequeant esse uno tempore partes, 
<pol. anti. 4.1359> Ast aliae veniant semper, semperque creentur 
<pol. anti. 4.1360> Post alias, aeternum illud sibi fingere nemo 
<pol. anti. 4.1361> Sana mente potest. Totum quodcunque vocamus, 
<pol. anti. 4.1362> Natura esse nequit diversum a partibus ipsis. 
<pol. anti. 4.1363> Nam Totum esse nihil nisi summam particularum, 
<pol. anti. 4.1364> Cernimus, Hinc motus si per se aeternus habetur, 
<pol. anti. 4.1365> Particulas omnes aeternas esse necesse est. 
<pol. anti. 4.1366> At, quae, dum loquimur, veniunt, ac temporis omni 
<pol. anti. 4.1367> Memento natae, nec heri, nec nuper, ut ipse 
<pol. anti. 4.1368> Credis, erant: non sunt aeternae; nullaeque proinde 
<pol. anti. 4.1369> Aeterna est. Igitur, quod constat partibus illis 
<pol. anti. 4.1370> Perpetuo genitis, aeternum credere noli. 
<pol. anti. 4.1371> Cur genus humanum iugi reparabile foetu, 
<pol. anti. 4.1372> Esse novum, recteque putas? Hoc scilicet ipso, 
<pol. anti. 4.1373> Quod sit perpetuo reparandum; ac filius esse 
<pol. anti. 4.1374> debuerit, quicunque pater. Si filius; ergo 
<pol. anti. 4.1375> Non est aeternus: quia patrem, sive priorem 
<pol. anti. 4.1376> Agnoscit, quo proveniens exivit in auras. 
<pol. anti. 4.1377> Semina de arboribus, de semine provenit arbos. 
<pol. anti. 4.1378> Nulla arbos igitur, nullum quoque semen ab aevo. 
<pol. anti. 4.1379> Sic ortum cepisse diem noctemque necesse est: 
<pol. anti. 4.1380> Nempe dies noctem sequitur, sequiturque diem nox. 
<pol. anti. 4.1381> Neutra potest ergo per se, aut aeterna vocari. 
<pol. anti. 4.1382> Utram etenim natam dices, utramve parentem? 
<pol. anti. 4.1383> Non aeterno etiam tempus prolabitur aevo; 
<pol. anti. 4.1384> Quando ex particulis (memini me dicere pridem) 
<pol. anti. 4.1385> Semper progenitis constat, semperque caducis. 
<pol. anti. 4.1386> Ver, Aestas, Autumnus, Hiems, annum ordine ducunt; 
<pol. anti. 4.1387> Inque vicem se se, Mundi argumenta recentis, 
<pol. anti. 4.1388> Excipiunt. Inter sibi succedentia nullum est 
<pol. anti. 4.1389> Quod non post aliud veniat: nullum ergo sua vi 
<pol. anti. 4.1390> Tempus et usque fuit; nullum consistere posset, 
<pol. anti. 4.1391> Ni causae arbitio, primum quoddam esse iubentis, 
<pol. anti. 4.1392> A quo deinde fluant reliqua, alternisque recursent. 
<pol. anti. 4.1393> QUIDNI, respondes, nativo iure moveri 
<pol. anti. 4.1394> Omnia dicantur? Placeat coniungere motum 
<pol. anti. 4.1395> Corporibus, dotem ut propriam, nullius egebunt 
<pol. anti. 4.1396> Impulsu: frustra motus quaeretur origo. 
<pol. anti. 4.1397> Talia de formis Atomorum Somnia nuper 
<pol. anti. 4.1398> Iactantem audivi. Nolebas indiga fabri 
<pol. anti. 4.1399> Corpora; motoris pariter non indiga valles. 
<pol. anti. 4.1400> Unde ego iam notis sermonibus utar; et illa 
<pol. anti. 4.1401> Quo cecidere modo, facili cadet hoc quoque pulsu. 
<pol. anti. 4.1402> Si nativus erit per se se in corpore motus 
<pol. anti. 4.1403> Ut dos Materiae; qualis, quantusve, rogabo: 
<pol. anti. 4.1404> Quam versus Mundi partem? Lentusne, citusne? 
<pol. anti. 4.1405> Rectus, an obliquus? Forsan curvatus in orbem? 
<pol. anti. 4.1406> Nam cuncti esse simul nequeunt: unum esse necesse est. 
<pol. anti. 4.1407> Si talem aut talem dicas; alium esse repugnat: 
<pol. anti. 4.1408> Nam secus esse nequit, natura quod ipsa poposcit. 
<pol. anti. 4.1409> Sed motus nullae species cum corpore pugnant: 
<pol. anti. 4.1410> Cur ergo hanc per se prae cunctis corpus habebit; 
<pol. anti. 4.1411> Aequo iure aliam per se cum possit habere? 
<pol. anti. 4.1412> Hanc etiam, si per se habeat, variare nequibit: 
<pol. anti. 4.1413> Nam quod naturae est, nulla est mutabile causa. 
<pol. anti. 4.1414> Sed motum semper variari posse videmus: 
<pol. anti. 4.1415> Ergo Materiae nativum haud esse fatendum est. 
<pol. anti. 4.1416> NEQUICQUAM obiicias: ut qualemcunque figuram 
<pol. anti. 4.1417> Certo corpus habet, quamvis nullam sibi certo 
<pol. anti. 4.1418> Vindicet ante alias; ita motum corpus habebit 
<pol. anti. 4.1419> Qualemcunque, licet valeat sibi sumere nullum: 
<pol. anti. 4.1420> Atque hunc externae variabunt denique causae; 
<pol. anti. 4.1421> Ut rota circumagitur directo fluminis ictu; 
<pol. anti. 4.1422> Cum secus haud possit proprio super axe moveri. 
<pol. anti. 4.1423> Sic ais? Ecce quies e rebus tollitur omnis; 
<pol. anti. 4.1424> Nec motu caruisse, ut non caruisse figura, 
<pol. anti. 4.1425> Corpora iam possunt: quod nec tu effarier ausis. 
<pol. anti. 4.1426> Esse figuratum nam corpus quodque necesse est: 
<pol. anti. 4.1427> Rem, positus limes qui terminat, ipse figurat. 
<pol. anti. 4.1428> Sed corpus nulla motum ratione requirit: 
<pol. anti. 4.1429> Stare potest; neque naturam, statione quieta, 
<pol. anti. 4.1430> Corporis amittit. Moveatur, sive quiescat, 
<pol. anti. 4.1431> Corpus idem remanet, compactum e partibus iisdem. 
<pol. anti. 4.1432> Nonne etiam, tibi dum gravitas nativa placebat, 
<pol. anti. 4.1433> Collapsas Atomos, in centrum forte cadendo 
<pol. anti. 4.1434> Si tandem veniant, ibi tum cessare putabas? 
<pol. anti. 4.1435> Pausam ergo requiemve Atomis aliquando futuram 
<pol. anti. 4.1436> Intellexisti, motum his non esse perennem; 
<pol. anti. 4.1437> Nec tibi propterea visae sunt interiturae. 
<pol. anti. 4.1438> HUC accedit, uti corpus circumundique pressum 
<pol. anti. 4.1439> Si fuerit, nulla possit ratione moveri. 
<pol. anti. 4.1440> Plenum ideo Spatium tu formidare solebas, 
<pol. anti. 4.1441> Corpora ne turpi starent immersa veterno: 
<pol. anti. 4.1442> Nec peritura tamen, quamvis immota, putasti. 
<pol. anti. 4.1443> Tum si mole pari, necnon et viribus aequis 
<pol. anti. 4.1444> Concurrant adversa duo, evanescere motus 
<pol. anti. 4.1445> Cernitur, et placidae succedunt otia pacis. 
<pol. anti. 4.1446> Materies igitur motum non sponte requirit, 
<pol. anti. 4.1447> Ut sibi coniunctum; nam corpora saepe quiescunt: 
<pol. anti. 4.1448> Nec vero requiem; nam corpora saepe moventur. 
<pol. anti. 4.1449> Nativus quare non est in corpore motus; 
<pol. anti. 4.1450> Nec nativa quies. Iam cernis utrumque modorum 
<pol. anti. 4.1451> Esse genus: quoniam, natura semper eadem, 
<pol. anti. 4.1452> Corporibus possunt et adesse, et abesse vicissim. 
<pol. anti. 4.1453> Qualis homo iaceat molli seu lentus in herba, 
<pol. anti. 4.1454> Seu pernicis equi fodiat calcaribus armos, 
<pol. anti. 4.1455> Semper homo est. Ita nil proprium sibi comparat aer, 
<pol. anti. 4.1456> Amittitve, silet coelo cum forte sereno. 
<pol. anti. 4.1457> Vel cum terribili ventorum turbine raptus 
<pol. anti. 4.1458> Sternit humum silvis, quassas ruit aequore naves. 
<pol. anti. 4.1459> Sic Anio, postquam de rupibus orta Sabinis 
<pol. anti. 4.1460> Flumina tranquillus vexit sub Tiburis arcem, 
<pol. anti. 4.1461> Deficiente solo confestim, alveique ruina 
<pol. anti. 4.1462> Praecipitatur, et in barathri praerupta fragosus 
<pol. anti. 4.1463> Mergitur; ac niveo despumans imbre resultat: 
<pol. anti. 4.1464> Unde levem tollit nebulam qua pingitur Iris. 
<pol. anti. 4.1465> Rursum et vorticibus per concava saxa retortis 
<pol. anti. 4.1466> Infremit; et caecas fluctu subeunte cavernas 
<pol. anti. 4.1467> Ingressus, vallem crebris mugitibus implet: 
<pol. anti. 4.1468> Hic redit ad lucem: dein per iuga collis amoeni 
<pol. anti. 4.1469> Labitur in centum rivos divisus; et ima 
<pol. anti. 4.1470> Cum tetigit, subito dispersas colligit undas, 
<pol. anti. 4.1471> Et placido Latios interluit agmine campos. 
<pol. anti. 4.1472> Sed nihil ipse novi tot motibus accipit usquam, 
<pol. anti. 4.1473> Non primum a lapsu, praeceps cum decidit omnis; 
<pol. anti. 4.1474> Nil quoque dum resilit; nec, dum sorbentibus antris 
<pol. anti. 4.1475> Ingeritur; nec dum variis amfractibus exit; 
<pol. anti. 4.1476> Aut ubi declivi tacitus prolabitur alveo. 
<pol. anti. 4.1477> Quid fieri censes, ubi corpus forte quiescit? 
<pol. anti. 4.1478> Nempe situm servat. Vel quid, cum forte movetur? 
<pol. anti. 4.1479> Nempe situm mutat. Verum si tempore paulo 
<pol. anti. 4.1480> Et multum et crebro situs hic variabitur, ecce 
<pol. anti. 4.1481> Motus erit velox: multo si tempore paulum, 
<pol. anti. 4.1482> Lentus erit. Qua parte situs hi deinde novantur, 
<pol. anti. 4.1483> Et quam describunt mutati saepe figuram; 
<pol. anti. 4.1484> Hinc titulos motus, diversaque nomina sumit. 
<pol. anti. 4.1485> Ergo continuata rei positura, quies est: 
<pol. anti. 4.1486> Continuata situs autem mutatio, motus. 
<pol. anti. 4.1487> OMNIS at ille situs, seu permanet unus et idem, 
<pol. anti. 4.1488> Mutaturve, rei modus est, vereque modorum 
<pol. anti. 4.1489> De genere, in rebus qui sunt aliquando, vel absunt. 
<pol. anti. 4.1490> Unde patet, quales iam vidimus esse figuras, 
<pol. anti. 4.1491> Tales esse situs. Duplex natura figurae: 
<pol. anti. 4.1492> Altera nam fines rectos habet, altera curvos. 
<pol. anti. 4.1493> Sic etiam positura duplex: quae permanet, et quae 
<pol. anti. 4.1494> Mutatur. Sicut nulli est addicta figura 
<pol. anti. 4.1495> Materies, nulli est positurae dedita: nullam 
<pol. anti. 4.1496> Affectat, nullam renuit, par omnibus aeque: 
<pol. anti. 4.1497> Impertire sibi nullam, deponere nullam, 
<pol. anti. 4.1498> Aut variare potest; et quam tenet, usque tenebit, 
<pol. anti. 4.1499> Quamdiu ab externo non immutabitur ictu. 
<pol. anti. 4.1500> Esse nequit corpus sine qualicunque figura: 
<pol. anti. 4.1501> Sed curvos habeat fines, rectosve, perinde est. 
<pol. anti. 4.1502> Absque situ quocunque nequit consistere corpus: 
<pol. anti. 4.1503> Ast illum servet, semper, mutetve, perinde est. 
<pol. anti. 4.1504> Ergo cum motus positurae sit genus unum, 
<pol. anti. 4.1505> Quo sine Materia est, naturamque integra servat; 
<pol. anti. 4.1506> Corporibus, si non aliunde afflabitur, absit, 
<pol. anti. 4.1507> Advena Materiae toti, peregrinus, et hospes. 
<pol. anti. 5.1> Aequum te, Quinti, rectique unius amantem 
<pol. anti. 5.2> Arbitror; haud illis similem, quos dulcia postquam 
<pol. anti. 5.3> Sopitos gratis implerunt somnia visis, 
<pol. anti. 5.4> Paenitet aspexisse diem: cum lumine primo 
<pol. anti. 5.5> Matutina polum spargens Aurora micantem, 
<pol. anti. 5.6> Excitat invitos, et suaves dissipat umbras: 
<pol. anti. 5.7> Quippe magis placet error; et ingemuisse reperta 
<pol. anti. 5.8> Luce solent, per quam redeunt fastidia Veri; 
<pol. anti. 5.9> Et blande mendax frustra revocatur imago. 
<pol. anti. 5.10> Si tamen incusso rationum robore pulsum 
<pol. anti. 5.11> Errorem extortumque tibi periisse doleres, 
<pol. anti. 5.12> Mirarer, quantum posset malesuada Voluptas. 
<pol. anti. 5.13> Nam quaecunque sua posuit fundamina secta 
<pol. anti. 5.14> Gens inimica Deo, certe victricibus armis 
<pol. anti. 5.15> Convulsisse mihi videor. Magnum illud Inane, 
<pol. anti. 5.16> Atque immortale Atomos, Motumque perennem 
<pol. anti. 5.17> Stravi, et Natura solum auxiliante peremi. 
<pol. anti. 5.18> Perdita sunt igitur, sunt fracta Cupidinis arma; 
<pol. anti. 5.19> Pungere nec peterunt nisi quos impervia luci 
<pol. anti. 5.20> Falcia multiplex oculis obducta, volentes 
<pol. anti. 5.21> Occaecat, rectaque via discedere cogit. 
<pol. anti. 5.22> Nunc Epicureos habitare Lucretius hortos, 
<pol. anti. 5.23> At nulla comitum pergat stipante caterva. 
<pol. anti. 5.24> Hic agitare velit Cytheream inglorius artem: 
<pol. anti. 5.25> Hic myrtum floresque legat; quos tinxit Adonis 
<pol. anti. 5.26> Sanguine, dilectus Veneri puer: aut Heliconem, 
<pol. anti. 5.27> Et colles Baccho partim, Phoeboque sacratos 
<pol. anti. 5.28> Incolat. Hic placidi latebris in mollibus antri 
<pol. anti. 5.29> Silenum recubantem, et amico nectare venas 
<pol. anti. 5.30> Inflatum stupeat titubanti voce canentem: 
<pol. anti. 5.31> Qua vice fortuna sparsis per Inane quietum 
<pol. anti. 5.32> Seminibus, Mundi subito concreverit Orbis: 
<pol. anti. 5.33> Dignaque lascivo tandem doctrina magistro, 
<pol. anti. 5.34> Desinat in Satyrum lusus, Dryadumque procaces. 
<pol. anti. 5.35> Deinde vocet demens, quos tentat perdere, Divos, 
<pol. anti. 5.36> Immemor ipse sui; Martis describat amorem 
<pol. anti. 5.37> Et iuvenum caecos ignes ac vulnera dicat; 
<pol. anti. 5.38> Et vacuae, pulsis terroribus, otia vitae; 
<pol. anti. 5.39> Fecundosque greges et amoeni gaudia ruris: 
<pol. anti. 5.40> Hinc stultas hominum curas, bellique furores, 
<pol. anti. 5.41> Ut varie nostros tangant corpuscula sensus; 
<pol. anti. 5.42> Tollat inaequales venti ut vis incita fluctus; 
<pol. anti. 5.43> Et gremio Terrae missi in sublime vapores 
<pol. anti. 5.44> Fulgura dent nigrante polo fulmenque tremendum: 
<pol. anti. 5.45> Qua ratione, ferens inter nemorumque recessus, 
<pol. anti. 5.46> Fluxerit innocuum priscis mortalibus aevum: 
<pol. anti. 5.47> Aedificare casas, et aratro findere terram. 
<pol. anti. 5.48> Qua causa impulerit miseros: qui morbus Athenis 
<pol. anti. 5.49> Grassando, magnam viduarit civibus urbem. 
<pol. anti. 5.50> haec et plura canens avide bibat ore diserto 
<pol. anti. 5.51> Pegaseos latices; et nomen grande Poetae, 
<pol. anti. 5.52> Non Sapientis amet. Lauro insignire Poetam 
<pol. anti. 5.53> Quis dubitet? Primus viridantes ipse coronas 
<pol. anti. 5.54> Imponam capiti, et meritas pro carmine laudes 
<pol. anti. 5.55> Ante alios dicam: dum scilicet ille docendo 
<pol. anti. 5.56> Abstineat: nec mortifero, ceu perfida Siren, 
<pol. anti. 5.57> Gestiat ignaras cantu male perdere gentes. 
<pol. anti. 5.58> Errare humanum est. Ereptus navita leto, 
<pol. anti. 5.59> Qui freta, qui scopulos, debacchantesque procellas 
<pol. anti. 5.60> Oceano, et Syrtes atque Acroceraunia vicit, 
<pol. anti. 5.61> Et nave incolumi totum audax ambiit Orbem, 
<pol. anti. 5.62> Ipso in conspectu patriae, atque in littore noto 
<pol. anti. 5.63> Obruitur, puppimque et merces aequore mergit, 
<pol. anti. 5.64> Haud aliter qui Naturam et primordia rerum 
<pol. anti. 5.65> Indagant animo, durisque laboribus audent 
<pol. anti. 5.66> Totius arcanos Mundi tentare recessus, 
<pol. anti. 5.67> Nil mirum, si quando via tantisper aberrent; 
<pol. anti. 5.68> Aut Verum, toties feliciter ante repertum, 
<pol. anti. 5.69> Postremo studii quadam satiate relinquant. 
<pol. anti. 5.70> Sed qui non stupeas, hominem explanare; professum 
<pol. anti. 5.71> Omnia quae latitant, Verique recludere fontes, 
<pol. anti. 5.72> Ne genus humanum sub Relligione severe 
<pol. anti. 5.73> Incassum trepidet, seque in mala vincula trudat, 
<pol. anti. 5.74> Tam fibi discordem atque adversum, ut Relligionem 
<pol. anti. 5.75> Queis frustra tentat convellere, protegat armis, 
<pol. anti. 5.76> Telaque nulla gerat, quibus haud feriatur et ipse: 
<pol. anti. 5.77> Tela Gigantum ausus iterum conata superbos. 
<pol. anti. 5.78> Humani generis non vindex, ast Epicuri 
<pol. anti. 5.79> Atque Voluptaris tubicen, primaria motus 
<pol. anti. 5.80> Principia in fictis Atomis promisit habenda. 
<pol. anti. 5.81> Quid tanto vanus tulerit promissor hiatu, 
<pol. anti. 5.82> Iam sumus experti. Rursum et Spinosa quid esset 
<pol. anti. 5.83> Dicturus, qui vim morricem in viribus ipsis 
<pol. anti. 5.84> Materia: positam simili iactaverat ausu, 
<pol. anti. 5.85> Investigatum est: tentatus et ille vicissim 
<pol. anti. 5.86> Succubuit. Motus igitur primordia duci 
<pol. anti. 5.87> Cum nequeant e Materia, quae se ipsa movere 
<pol. anti. 5.88> Nequaquam potis est, alio de fonte petamus. 
<pol. anti. 5.89>   Sunt aliquae Mentes. Nostrum sibi quemque profecto 
<pol. anti. 5.90> Id conscire liquet quod cogitat: unde negamus 
<pol. anti. 5.91> Falsa; affirmamus nobis quae vera videntur. 
<pol. anti. 5.92> Atque ubi per sensus quaedam intromissa fuerunt, 
<pol. anti. 5.93> Hac ratione animi capere, et versare solemus: 
<pol. anti. 5.94> Mox conferre simul: Si quid discriminis inter 
<pol. anti. 5.95> Illa sit, aut habeant si quid commune, notamus: 
<pol. anti. 5.96> Tandem observatis compluribus, intima quaedam 
<pol. anti. 5.97> Prototypa et rerum formas in mente manentes 
<pol. anti. 5.98> Conficimus nobis; quo deinceps cuncta referri, 
<pol. anti. 5.99> Iudiciis ut sint librata fidelibus, est mos. 
<pol. anti. 5.100> Hic ego non agitem, num sint innata sciendi 
<pol. anti. 5.101> Principia haec, an Mentis Opus: namque id satis unum est, 
<pol. anti. 5.102> Nostris illa subire animis, utcunque creentur. 
<pol. anti. 5.103> Verum saepe animus variis rationibus anceps 
<pol. anti. 5.104> Distrahitur, quaerens et fluctuat, ambigit, haeret; 
<pol. anti. 5.105> Quod partim ignoret, partim cognoscat: et ultra 
<pol. anti. 5.106> Progrediens e iam notis incognita tentat 
<pol. anti. 5.107> Eruere, addendo priscis nova semper, et unum 
<pol. anti. 5.108> Colligit ex alio; meditans quid rite sequatur, 
<pol. anti. 5.109> Quid minus; atque ideis poni quis debeat ordo; 
<pol. anti. 5.110> Et collatarum quae sit concordia rerum. 
<pol. anti. 5.111> Sic tandem adnitens intelligit, atque reflexus 
<pol. anti. 5.112> In se ipsum, proprios considerat ipse labores: 
<pol. anti. 5.113> Si rem aliquam nescit, sese nescire, vel hoc scit: 
<pol. anti. 5.114> Et se, cum dubirat, sentit dubitare; negare, 
<pol. anti. 5.115> Cum negat; et Verum attingens, se attingere novit. 
<pol. anti. 5.116> Hinc elementorum mixturis corpora creta 
<pol. anti. 5.117> Intuitus, rerum causas ab origine prima 
<pol. anti. 5.118> Deducit Terraeque plagas, coelique meatus 
<pol. anti. 5.119> Metiri, certisque valet describere signis. 
<pol. anti. 5.120> Inde tenebrosum sectarur in aethere conum, 
<pol. anti. 5.121> Corpore quem spisso Tellus a lumine Solis 
<pol. anti. 5.122> Defensat, Coelique trahit per aperta sequacem: 
<pol. anti. 5.123> Praedicens, qua parte Poli, qua noctis in hora, 
<pol. anti. 5.124> Et quoties, post mille annos, post saecula mille, 
<pol. anti. 5.125> Obscurandus ea sit Luna: vultus ab umbra: 
<pol. anti. 5.126> Quos etiam Terrae: Pelagique Obnubere tractus 
<pol. anti. 5.127> Debeat abscondens sraternum Cynthia lumen, 
<pol. anti. 5.128> Convexoque diem interceptam frangere tergo 
<pol. anti. 5.129> Et quota celati percurrere segmina disci. 
<pol. anti. 5.130> Tum quibus inter se gyris, qua: Sidera magno 
<pol. anti. 5.131> Sunt addicta Iovi et coelo comitantur euntem, 
<pol. anti. 5.132> Saepius occurrant adversa, sibique vicissim 
<pol. anti. 5.133> Praeripiant commune iubar, tenebrasque refundant; 
<pol. anti. 5.134> Prospicit haec etiam vasti explorator Olympi; 
<pol. anti. 5.135> Ac monet ante diu, quam sint, certi?mus augur: 
<pol. anti. 5.136> Atque Sibyllinis audet conscribere fastis. 
<pol. anti. 5.137> Nec statione sua motus, prudenter et alte 
<pol. anti. 5.138> Duntaxat meditans ipso sub fornice tecti, 
<pol. anti. 5.139> Computat hinc vere, quantum plaga distat Eoa 
<pol. anti. 5.140> Aequore ab occiduo; quam regnis dissita regna, 
<pol. anti. 5.141> Littora littoribus; quam seiunctae urbibus urbes. 
<pol. anti. 5.142> Cumque polos inter, qua fulgens orbita Solis 
<pol. anti. 5.143> Dividit in geminas Coeli discrimina partes, 
<pol. anti. 5.144> Praefixi desint apices, immotaque puncta, 
<pol. anti. 5.145> Quorum a conspectu distantia certa locorum; 
<pol. anti. 5.146> Phoebeo quae sunt sub tramite, possit haberi; 
<pol. anti. 5.147> Hocsstudio supplet, sibi quod Natura negavit. 
<pol. anti. 5.148> Inde truci Pelago fragilem committere cymbam 
<pol. anti. 5.149> Non dubitat; ferturque vadis, et circuit orbem: 
<pol. anti. 5.150> Nec timet ignotae nocturna pericula Terrae: 
<pol. anti. 5.151> Nec decertantes validis Aquilonibus Austros. 
<pol. anti. 5.152> At magnete regens vestigia caeca per undas, 
<pol. anti. 5.153> Nunc adit imberbes populos et foeta metallis 
<pol. anti. 5.154> Regna procul; nunc divitias Orientis et Austri, 
<pol. anti. 5.155> Tellurisque novos alio sub sidere tractus, 
<pol. anti. 5.156> Oceanique sinus promontoria quaerit; 
<pol. anti. 5.157> Longo sune solum experiens sub fluctibus altis. 
<pol. anti. 5.158> Nunc et Hyperboreas glacies, nullique repertum, 
<pol. anti. 5.159> Tentat iter, ligno et velis confisus, et arti. 
<pol. anti. 5.160> Condiscit multas etiam, aut excogitat artes: 
<pol. anti. 5.161> Semina mixtorum solvit; sal, sulphur, arenam, 
<pol. anti. 5.162> Atque intestinos haurit, purgatque liquores; 
<pol. anti. 5.163> Segregat, aut iterum iungit; nova mixta recudens, 
<pol. anti. 5.164> Naturae: mentitur opus, quin corrigere audet. 
<pol. anti. 5.165> Necnon et vitrea radios in lente refractos, 
<pol. anti. 5.166> Aut chalybe in curvo glomerans, convergere cogit 
<pol. anti. 5.167> In punctum, aetherii furatus sideris ignes; 
<pol. anti. 5.168> Et rapidum iubet in terras descendere Solem, 
<pol. anti. 5.169> Subreptisque creat miranda incendia fiammis. 
<pol. anti. 5.170> Felix invento: licet aemulus ire Prometheo 
<pol. anti. 5.171> Audeat, Hyrcanis quem Iupiter invidus Olim 
<pol. anti. 5.172> Rupibus affixit, fas est si credere Graiis, 
<pol. anti. 5.173> Vulturis assidui rostro sine fine vorandum. 
<pol. anti. 5.174> Saepe repercussam quovis a corpore lucem 
<pol. anti. 5.175> Dilatans, visum amplificat; confusaque primum, 
<pol. anti. 5.176> Atque nimis contracta rei simulacra videndae 
<pol. anti. 5.177> Plenius expandit minimam discernere gaudet, 
<pol. anti. 5.178> Velatam referat, longinquam accedere cogit; 
<pol. anti. 5.179> Et prius ignotas partes, oculisque negatas 
<pol. anti. 5.180> Vitri ope convexi penetrat, donatque videri; 
<pol. anti. 5.181> Et mirabilium stupefactus imagine rerum, 
<pol. anti. 5.182> Intima corporei retegit miracula textus. 
<pol. anti. 5.183> Tum varias inter commercia ponere gentes 
<pol. anti. 5.184> Molitus, ne quid lateat pereatve, quod extra 
<pol. anti. 5.185> Prolatum velit, ac donatum forte perenni, 
<pol. anti. 5.186> Sensa animi mandare fono, signare figuris 
<pol. anti. 5.187> Instituit, totam et chartis deponere mentem: 
<pol. anti. 5.188> Discretosque a se populos, et postera saecla 
<pol. anti. 5.189> Cominus affari z ceu temporibusque locisque 
<pol. anti. 5.190> Praesens, ex aequo cunctis orator adesset. 
<pol. anti. 5.191> Quinetiam, cur sint quae sunt, quo fine regantur 
<pol. anti. 5.192> Detegere aggressus, causas effectaque confert; 
<pol. anti. 5.193> Concordent-ne simul, tandem re detegit ipsa: 
<pol. anti. 5.194> Difficilesque vias, omnique impervia sensu 
<pol. anti. 5.195> Naturae penitus rimans arcana, recludit. 
<pol. anti. 5.196> Disputat occultis de rebus, et alta tuetur; 
<pol. anti. 5.197> Quo pacto nunc, sit-ne Deus qui fecerit Orbem, 
<pol. anti. 5.198> An Mundus sit causa sui, perpendimus ambo. 
<pol. anti. 5.199> Praeterea mores, normamque, modumque beate 
<pol. anti. 5.200> Vivendi statuit: iustum secernit iniquo, 
<pol. anti. 5.201> Ut verum falso: quid honestis turpia distent, 
<pol. anti. 5.202> Noxiaque utilibus, pariter quid grata molestis 
<pol. anti. 5.203> Aestimat: odit, amat; probat, improbat; optat et horret. 
<pol. anti. 5.204> Tum quod opinatur, quod vult, persaepe retractans, 
<pol. anti. 5.205> Atque animadvertens propria in decreta, severus 
<pol. anti. 5.206> Errorem ipse suum potis est deprendere censor; 
<pol. anti. 5.207> Emendatque, minus quae: circumspexerat ante. 
<pol. anti. 5.208> Denique multiplices annexi corporis artus 
<pol. anti. 5.209> Dirigit, arbitrioque potens dominante gubernat. 
<pol. anti. 5.210> Nam quocumque iubet, faciles vertuntur ocelli; 
<pol. anti. 5.211> Pesque manusque volant; ad nutum inflectitur omnis 
<pol. anti. 5.212> Musculus; ad nutum ferme omnia membra sequuntur. 
<pol. anti. 5.213> Sic loquimur, gradimurque, et brachia sponte movemus, 
<pol. anti. 5.214> Impulsu nullo, nisi quem dedit ipsa voluntas: 
<pol. anti. 5.215> Unde in multa sequax transfertur corpora motus. 
<pol. anti. 5.216> Nam simul atque pedes moveo, fugit ocius aer 
<pol. anti. 5.217> Aera vicinum quatiens, ac gyrat in orbem. 
<pol. anti. 5.218> Et tuba si dederit sonitum pulmonibus actae: 
<pol. anti. 5.219> Vocis ab impulsu, longe lateque cientur, 
<pol. anti. 5.220> Atque repercussae redeunt a montibus aurae. 
<pol. anti. 5.221> Dispositis etiam trochleis ac funibus, imo 
<pol. anti. 5.222> Vectibus atque rotis, ingentia pondera tollet 
<pol. anti. 5.223> Unus homo; et lapidem sic altis ante fodinis 
<pol. anti. 5.224> Extractum, celsi seret ad fastigia templi. 
<pol. anti. 5.225> Necnon adiunctis operi, quibus imperat ipse 
<pol. anti. 5.226> Bobus, equisve, graves adverso flumine cymbas 
<pol. anti. 5.227> Perducens, Rhodanum celerem sibi cedere coget. 
<pol. anti. 5.228> Usque adeo propriae tantum moderamine mentis, 
<pol. anti. 5.229> Ec pater et rector motus princepsque videtur! 
<pol. anti. 5.230> Ergo animi proprium, ac veluti dos ipsa profecto est, 
<pol. anti. 5.231> Unus ut invalida: tradat primordia motus 
<pol. anti. 5.232> Materiae; non haec aliunde recepta propagans, 
<pol. anti. 5.233> At primo eliciens, a nutu orientia solo. 
<pol. anti. 5.234> Nos vero plerumque latet, quaenam organa motus 
<pol. anti. 5.235> In nobis vigeant, et qua sint arte regenda: 
<pol. anti. 5.236> Nec rescire iuvat: satis est nam velle moveri, 
<pol. anti. 5.237> Quilibet ut se se moveat, rudis atque peritus. 
<pol. anti. 5.238> Hinc dubium esse potest omnino; sitne creata? 
<pol. anti. 5.239> Mentis opus, quod quisque suum, prout expetit, ultro 
<pol. anti. 5.240> Corpus agat; causae an potioris: qum simul omnem 
<pol. anti. 5.241> Materiam noscens, arcana recondita motus 
<pol. anti. 5.242> Noverit, ac votis indulgens optima nostris, 
<pol. anti. 5.243> Hoc praestet, quod nos ipsi praestare videmur. 
<pol. anti. 5.244> Verum seu nostra: mentis partum esse putemus 
<pol. anti. 5.245> Hunc motum, cuius faciles moderamur habenas; 
<pol. anti. 5.246> Seu potius causa quadam a meliore profectum; 
<pol. anti. 5.247> Cuiusdam certe mentis partum esse necesse est. 
<pol. anti. 5.248> Et saltem id constans inconcussumque manebit, 
<pol. anti. 5.249> Principii, quodcumque fuat, motum esse volentis. 
<pol. anti. 5.250> Sed nil velle potest nisi primum intelligat: ergo 
<pol. anti. 5.251> Hanc motus causam constat simul esse scientem. 
<pol. anti. 5.252> Mens igitur prima est motus atque unica causa. 
<pol. anti. 5.253> Ac velut humanum corpus finita regit Mens, 
<pol. anti. 5.254> Mentem infinitam sic magno in corpore Mundi, 
<pol. anti. 5.255> Numine cuncta suo qua? dirigat, esse fatendum est. 
<pol. anti. 5.256> Materiae motrix adeo tibi causa patescit; 
<pol. anti. 5.257> Materia maior, longeque potentior ipsa, 
<pol. anti. 5.258> Mens; quae materiam fecit, factamque gubernat. 
<pol. anti. 5.259> Hoc tibi monstratum firma ratione putarim, 
<pol. anti. 5.260> Anticipata tenet nisi te sententia vinctum, 
<pol. anti. 5.261> Corporeis ipsam quoque Mentem partibus esse 
<pol. anti. 5.262> Conflatam; quasi nil penitus sit corporis expers. 
<pol. anti. 5.263> Sed quoniam ostensum est motu per se ipsa vacare 
<pol. anti. 5.264> Segnia Materiae corpuscula, nec dare posse, 
<pol. anti. 5.265> Ni prius accipiant; hoc iam convincitur ipso, 
<pol. anti. 5.266> Quantum a Materia Mentis natura recedat : 
<pol. anti. 5.267> Quae non acceptum, at proprio de fonte fluentem 
<pol. anti. 5.268> Elicit imperitans motum, generatque volendo. 
<pol. anti. 5.269> Praeter enim partes omni ratione carentes, 
<pol. anti. 5.270> Extensasque situ cerro, certaque figura, 
<pol. anti. 5.271> Nil tibi Materies, quacumque inspexeris, offert. 
<pol. anti. 5.272> Id per se planum est, et cogeris ipse fateri. 
<pol. anti. 5.273> Nam si Materies, naturaque Corporis ipsa 
<pol. anti. 5.274> Postulat eximios per se se Mentis honores, 
<pol. anti. 5.275> Quidquid erit corpus, sensuque animoque valebit; 
<pol. anti. 5.276> Sensu animoque arbos, et inertius arbore saxum; 
<pol. anti. 5.277> Sensu animoque Atomi, vel dum sine more vagantur 
<pol. anti. 5.278> Disiectae: nec iam tibi sunt primordia caeca 
<pol. anti. 5.279> Materia: sed erit potius pars quaeque tibi Mens: 
<pol. anti. 5.280> Materiae siquidem pars omnis Materies est. ' 
<pol. anti. 5.281> Ac tot erunt Mentes, quot partes corpore in uno; 
<pol. anti. 5.282> Totque immortales: quia per te funeris expers 
<pol. anti. 5.283> Est Atomus; nec eam leto dabit addita virtus 
<pol. anti. 5.284> Noscendi. Misera aut felix per saecula cuncta 
<pol. anti. 5.285> Esse potest. Sic te, Quinti, vicisse puderet 
<pol. anti. 5.286> Si non unam, ast innumeras in corpore Mentes 
<pol. anti. 5.287> Esse tuo solidas, immortalesque faterer. 
<pol. anti. 5.288> Nam rueret tibi Secta pari convulsa ruina: 
<pol. anti. 5.289> Cui nihil horrendum magis est, quam mole sepulta 
<pol. anti. 5.290> Corporis, aeternam post funera ducere vitam. 
<pol. anti. 5.291> At vero si Naturae vi cogitat et Vult 
<pol. anti. 5.292> Quaeque Atomus; pariter rectoque et idonea pravo 
<pol. anti. 5.293> Virtutem vitiumque sequi, et praeponere possit 
<pol. anti. 5.294> Alterutrum, ac Proprios delectu fingere mores; 
<pol. anti. 5.295> Imo pars Atomo quaecunque putatur in ipsa 
<pol. anti. 5.296> Quaeque suam vitae rationem priva tenebit 
<pol. anti. 5.297> Quaeque suos aliquo patietur vindice manes. 
<pol. anti. 5.298> Ut pia promeritae capiet mercedis honorem, 
<pol. anti. 5.299> Impia sic meritas solvet pro crimine poenas. 
<pol. anti. 5.300> Hinc Atomos per se noscentes atque volentes; 
<pol. anti. 5.301> Ac simul aeternas fugis affirmare, Lucreti. 
<pol. anti. 5.302> Democritus quondam nonnullas ponere tales 
<pol. anti. 5.303> Ausus erat, quae prae reliquis hac dote superba 
<pol. anti. 5.304> Pollerent, Mentesque forent a simplice vulgo 
<pol. anti. 5.305> Distinctae: qualis plebem contemnit agrestem, 
<pol. anti. 5.306> Addictam Officiis, natam servire patique, 
<pol. anti. 5.307> Libera Nobilitas, titulisque ac iuribus amplis 
<pol. anti. 5.308> Praecellens. Tanto visa est commota periclo, 
<pol. anti. 5.309> Quas schola mortales animos contendit et optat 
<pol. anti. 5.310> Democritumque patrem subito indignata reliquit. 
<pol. anti. 5.311> Revera nil ridiculum magis, atque pudendum, 
<pol. anti. 5.312> Quam pariles Atomos in caecas, inque videntes 
<pol. anti. 5.313> Partiri: fictum gratis erat, ac sine causa. 
<pol. anti. 5.314> Sed videamus utrum minus a ratione recedat, 
<pol. anti. 5.315> Quod cecinit super his Epicuri serva Camoena. 
<pol. anti. 5.316> Materies, inquit, per se nil sentit; et omnes 
<pol. anti. 5.317> Aequa forte Atomos, cunctarum exordia rerum, 
<pol. anti. 5.318> Natura caecas et inertes esse necesse est. 
<pol. anti. 5.319> Verum ubi fortuna certa: quaedam ordine certo 
<pol. anti. 5.320> Convenere simul, (quamvis nec dicere quales 
<pol. anti. 5.321> Omnino valeat, nec quis demum ille sit ordo) 
<pol. anti. 5.322> Efficiunt animum. Putat autem e sanguine puro, 
<pol. anti. 5.323> Partibus aeriis, subtili denique flamma, 
<pol. anti. 5.324> Posse aliquid nasci quod cogitet ac velit, etsi 
<pol. anti. 5.325> Corporeum; tandemque mori compage soluta. 
<pol. anti. 5.326> Ergo Materiae tantum mixtura modusque 
<pol. anti. 5.327> Efficient Mentem. Sed quid mixtura creabit 
<pol. anti. 5.328> Materias in latebris, ut Mens ubi nulla fuisset, 
<pol. anti. 5.329> Mens ibi continuo existat: vis nempe iubendi; 
<pol. anti. 5.330> Vis meditans, operumque potens; vis apta movendis 
<pol. anti. 5.331> Corporibus vis percipiens, ac praedita sensu, 
<pol. anti. 5.332> Iudiciumque ferens, et agendi robore praestans? 
<pol. anti. 5.333> Nam perscrutari, nam prospicere atque movere, 
<pol. anti. 5.334> Et praeferre, sequi, fugere, impugnare, reniti; 
<pol. anti. 5.335> Hoc agere est. Mixtura novi nil partibus affert 
<pol. anti. 5.336> Aut afferre potest, nisi quod vel congreget ante 
<pol. anti. 5.337> Divisas, vel eo collectas ordine iungat 
<pol. anti. 5.338> Qui prius abfuerit. Quid partibus additur inde? 
<pol. anti. 5.339> Nil certe, nisi cuique locus, totique figura 
<pol. anti. 5.340> Composito. Haec igitur fuerit si Mentis origo 
<pol. anti. 5.341> Mens aut Materia: positura, aut certa figura est: 
<pol. anti. 5.342> Atque cubus fit uti, vel pyramis atque cylindrus, 
<pol. anti. 5.343> Haud aliter fiet miranda potentia Mentis. 
<pol. anti. 5.344> Et sic Materia per se se Mente carenti 
<pol. anti. 5.345> Certa figura dabit, dare quod non altera posset; 
<pol. anti. 5.346> Certus item locus: ut si dextra forte locantur 
<pol. anti. 5.347> Particulae, subito cognoscant, hisque volendi 
<pol. anti. 5.348> Accedat vis magna; secus, si forte sinistra? 
<pol. anti. 5.349> Ergo virtutem insolitam iunctura situsque 
<pol. anti. 5.350> Conferet: ac tantum poterit Contactus, ut omnem 
<pol. anti. 5.351> Naturam invertat rerum, et primordia mutet. 
<pol. anti. 5.352> Quis probet haec? Nihil e nihilo vis posse creari, 
<pol. anti. 5.353> Et Mentes tamen ipse creas: vis tanta modorum est! 
<pol. anti. 5.354> Corpora sic, fateor, fieri perlucida possunt, 
<pol. anti. 5.355> Raraque; sic fieri condensa, fluentia, dura, 
<pol. anti. 5.356> Mollia, pro varii varia compagine texti: 
<pol. anti. 5.357> Namque situs parit illa. Novi nihil inde creatur 
<pol. anti. 5.358> Corporibus: remanent quod sunt. Ut cannabe torta 
<pol. anti. 5.359> Coficitur funis, contexta carbasus; etsi 
<pol. anti. 5.360> Nullum incrementum iacturaque nulla sequatur 
<pol. anti. 5.361> Natura in propria: tantum id, quod grandia funis 
<pol. anti. 5.362> Pondera sustineat, spirantes carbasus Euros. 
<pol. anti. 5.363> Haec diversa quidem, sed non contraria per se 
<pol. anti. 5.364> Munia sunt, nec Materia: superantia vires. 
<pol. anti. 5.365> Est in utroque statu patiens, nec se exerit ipsa. 
<pol. anti. 5.366> Ferri nempe rigor si producatur in ensem, 
<pol. anti. 5.367> Corpora transfodiet pungendo; eademque secabit, 
<pol. anti. 5.368> Phoenicem in gladium procusus; conteret illa. 
<pol. anti. 5.369> Si clavae formam Herculeae densatus habebit. 
<pol. anti. 5.370> Sic radios levis transmittit lamina vitri; 
<pol. anti. 5.371> Ictibus at crebris contusa et pulveris instat 
<pol. anti. 5.372> Trita, repercuriet: si pulvis mergitur unda, 
<pol. anti. 5.373> Perlucet rursum. Fluit auri vena liquescens 
<pol. anti. 5.374> Igne super valido; frigescens usque rigebit; 
<pol. anti. 5.375> Solvetur salibus liquidis, ac lumina fallet. 
<pol. anti. 5.376> Tum cibus in nostros qui sensim diditur artus, 
<pol. anti. 5.377> Sumit multiplices humano in corpore formas, 
<pol. anti. 5.378> Mutato solum textu, inversisque figuris; 
<pol. anti. 5.379> Materia remanente tamen constanter eadem: 
<pol. anti. 5.380> Quae quamvis agitata modos vertatur in omnes, 
<pol. anti. 5.381> Natura: nunquam propriae de finibus exit. 
<pol. anti. 5.382> NEC vero inde modum potis est acquirere talem, 
<pol. anti. 5.383> Qui non sit re corporeus; re corporis inter 
<pol. anti. 5.384> (Ut verbis loquar ipse tuis) eventa locandus; 
<pol. anti. 5.385> Connexamque sui speciem cum corporis ipsa 
<pol. anti. 5.386> Perpetuo specie referat. Lex quippe modorum 
<pol. anti. 5.387> Illa est, ut nequeant attenta mente videri, 
<pol. anti. 5.388> Quin simul et videas rem cui modus additus haeret. 
<pol. anti. 5.389> Namque modus nihil est, nisi res hac praedita forma, 
<pol. anti. 5.390> Sic, ubi percipio seu motum, sive quietem, 
<pol. anti. 5.391> Percipio corpus Translatum, sive quiescens; 
<pol. anti. 5.392> Nempe situm murans, aut servans quolibet hora: 
<pol. anti. 5.393> Momento. Si percipiam quascunque figuras, 
<pol. anti. 5.394> Percipiam corpus finitum limite quodam, 
<pol. anti. 5.395> Ductibus et curvis, aut rectis undique septum 
<pol. anti. 5.396> Et longum et latum et solidum, aut aequaliter omni 
<pol. anti. 5.397> Parte sui, aut varie variis pro partibus: unde 
<pol. anti. 5.398> Cuncta figurarum nasci discrimina possunt 
<pol. anti. 5.399> Atque adeo quidquid poterit contingere motu, 
<pol. anti. 5.400> Aut requie, seu Totius, seu particularum; 
<pol. anti. 5.401> Et quidquid variante situ, variante figura, 
<pol. anti. 5.402> Aut conflante; id corporeum simul esse necesse est. 
<pol. anti. 5.403> Pertinet ad corpus siquidem, ac de corpore solo 
<pol. anti. 5.404> Nascitur. Hinc fieri durissima corpora cerno, 
<pol. anti. 5.405> Cum cubicae partes nullo dirimente cohaerent; 
<pol. anti. 5.406> Aut visco saltem et ramoso glutine constant; 
<pol. anti. 5.407> Aut stratae ut folia, incumbenti mole premuntur: 
<pol. anti. 5.408> Unde locum servant inter se semper eundem, 
<pol. anti. 5.409> Donec eas aliquis tandem liquor, aut vapor ignis 
<pol. anti. 5.410> Imbuat, ac sensim penetrans discedere cogat. 
<pol. anti. 5.411> Distractae, subito prisca de sede moventur: 
<pol. anti. 5.412> Corpora tunc videas mollescere, saepe liquari; 
<pol. anti. 5.413> At vero intus habent partes liquidissima fluxas; 
<pol. anti. 5.414> Et fragiles, ac perpetua vertigine moras; 
<pol. anti. 5.415> Quae teretes cum sint, nequeunt per mutua necti; 
<pol. anti. 5.416> Quamvis contiguae, semperque teruntur eundo. 
<pol. anti. 5.417> Mollia sed partim sunt dura, liquentia partim: 
<pol. anti. 5.418> Naturae ambiguae; quia mixtas ordine partes 
<pol. anti. 5.419> Ex utroque tenent genere, alternisque locatas; 
<pol. anti. 5.420> Ac durae fluidis minimeque tenacibus inter 
<pol. anti. 5.421> Texuntur globulis, quorum constante vicissim 
<pol. anti. 5.422> Mobilitate fremunt, motumque quiete retardant. 
<pol. anti. 5.423> Haec ita cum fuerint, certe nihil esse videtur: 
<pol. anti. 5.424> In vi Materiae, quod non exponere possim 
<pol. anti. 5.425> His tantum adductis, positura, mole, figura; 
<pol. anti. 5.426> Et motu et requie. Cur arida concremet ignis: 
<pol. anti. 5.427> Cur lignum in cineres, in calcem saxa resolvat: 
<pol. anti. 5.428> Cur silicem in vitrum vertat: cur tosta metalla 
<pol. anti. 5.429> In liquidum flumen: cur limum induret, abacto 
<pol. anti. 5.430> Quidquid erat lymphae: cur extrahat intima rerum 
<pol. anti. 5.431> Principia; et flammis oleosa micantibus ornet 
<pol. anti. 5.432> Rodendo, interea spargens circumundique lumen; 
<pol. anti. 5.433> Caetera dum candent ab eo, tantumve rubescunt: 
<pol. anti. 5.434> Cur aliis vero caecum sine luce calorem 
<pol. anti. 5.435> Infundat, mediisque ardores temperet undis: 
<pol. anti. 5.436> Cur et conflictu lapidum ferrique, repente 
<pol. anti. 5.437> Prosiliat; gelidis ac forte liquoribus una 
<pol. anti. 5.438> Congestis, fumum et flammam cum murmure prodat; 
<pol. anti. 5.439> Horrifico tandem cur impete fulminis actus, 
<pol. anti. 5.440> Tam volucris ruat in terras, fulgore corusco 
<pol. anti. 5.441> Percellens oculos; vehemensque agilisque meatus. 
<pol. anti. 5.442> Vi tanta penetret, saepe ut (mirabile dictu) 
<pol. anti. 5.443> Vagina totum illaesa liquefecerit ensem 
<pol. anti. 5.444> Haec et plura etiam, quae cuncta referre pigeret, 
<pol. anti. 5.445> Iam video, simul atque obelis pungentibus ignem 
<pol. anti. 5.446> Pyramidi aut cono paribus consistere novi, 
<pol. anti. 5.447> Qui motu rapido longe lateque feruntur. 
<pol. anti. 5.448> Nam quo non penetrant .Quovis in corpore partes 
<pol. anti. 5.449> Exagitant, rumpunt, lacerant, solvuntque, fugantque, 
<pol. anti. 5.450> Dispositas prout inveniunt: si forte quietas, 
<pol. anti. 5.451> Ac pressas, ineunt; aegre, ac molimine longo: 
<pol. anti. 5.452> Quod si discretas, pervadunt, vixque morantur, 
<pol. anti. 5.453> Mobilibus proprium facili conamine motum 
<pol. anti. 5.454> Contribuunt. In sulphureis cumulantur et haerent; 
<pol. anti. 5.455> Donec divisas penitus, circum agmine facto, 
<pol. anti. 5.456> Abstulerint: ac mille modis volitare videntur  
<pol. anti. 5.457> Quod fumum undantem et pingui fuligine plenum 
<pol. anti. 5.458> Qua se cumque via promoverit ille, secuti, 
<pol. anti. 5.459> Perpetuo spolient; spoliatum deinde reliquant. 
<pol. anti. 5.460> Interea lucent; rapido quia turbine circum, 
<pol. anti. 5.461> Vibrati, radios constanter in aethera mittunt: 
<pol. anti. 5.462> Quos ubi refractos varie, varieque reflexos 
<pol. anti. 5.463> Rerum obiectarum facies transmittit ad imam 
<pol. anti. 5.464> Partem oculi, subito illarum se vivida imago 
<pol. anti. 5.465> Pingit ibi, solet ut fieri in nigrante tabella: 
<pol. anti. 5.466> Tum variae apparent formae, variique colores. 
<pol. anti. 5.467> At vero flammis ubi sulphura nulla ciendis 
<pol. anti. 5.468> Suppeditantur, agit nihilominus intima serpens 
<pol. anti. 5.469> Per loca, sed tacitus, longeque obscurior ignis. 
<pol. anti. 5.470> Exiguam reddit lucem, si pauca supersunt. 
<pol. anti. 5.471> Nam fulgere nequit radius nisi rectus ab illo 
<pol. anti. 5.472> Proveniens, intret nostrae subeatque foramen 
<pol. anti. 5.473> Pupillae. Quoties curvis amfractibus errat, 
<pol. anti. 5.474> Tunc latet. Occulto calefiunt corpora motu, 
<pol. anti. 5.475> Posthac frigescunt; vel cum secessit in auras 
<pol. anti. 5.476> Ignea vis, vel cum sic partibus implicuit se, 
<pol. anti. 5.477> Ut penitus torpens angusto in carcere cesset; 
<pol. anti. 5.478> Donec ab iniectis rediviva efferveat undis. 
<pol. anti. 5.479> Et quia grassatur totum diffusa per Orbem, 
<pol. anti. 5.480> Semper adest, non mota quidem, sed promta moveri, 
<pol. anti. 5.481> Hinc adeo lucta solidorum excita resurgit, 
<pol. anti. 5.482> Scintillatque procul, ramenta metallica mordens 
<pol. anti. 5.483> Quae lapis excussit; nec non et saepe liquentum, 
<pol. anti. 5.484> Sulphura si pugnent salibus: fremit ipsa tumultu 
<pol. anti. 5.485> Protinus, atque rogum mediis accendit in undis, 
<pol. anti. 5.486> Et spumam ingentem duplici de corpore format. 
<pol. anti. 5.487> Sic etiam terrae: latebris reperitur in altis, 
<pol. anti. 5.488> Aes aurumque coquens, intestinasque cavernas 
<pol. anti. 5.489> Aestu perpetuo complens, quo conditus aer 
<pol. anti. 5.490> Rarefit. Verum hunc si forte Cadentia montis 
<pol. anti. 5.491> Fragmina praepediant quin exhaletur in auras, 
<pol. anti. 5.492> Terrarum hinc subitus tremor horribilesque ruina. 
<pol. anti. 5.493> Haud aliter coeli quondam in regione suprema 
<pol. anti. 5.494> Fit tonitru: dispersa latent nam semina flammae 
<pol. anti. 5.495> Nimbos inter aqua multoque bitumine foetos; 
<pol. anti. 5.496> Quae simul ac media glacies in nube coegit, 
<pol. anti. 5.497> AÎre densato penitus, vertigine magna 
<pol. anti. 5.498> Volvuntur; fervens accenditur. igne bitumen; 
<pol. anti. 5.499> AÎra dilatant ignes; hic frigida claustra 
<pol. anti. 5.500> Perrumpit strepitu horrendo; simul intonat aether 
<pol. anti. 5.501> Concussus: qua facta via est, sinuosa sagitta 
<pol. anti. 5.502> Pervolat, et minimos penetrat subtilis hiatus. 
<pol. anti. 5.503> Bellica non aliter Vulcanum industria Marti 
<pol. anti. 5.504> Iunxit mille modis; et nunc imitabile fulmen, 
<pol. anti. 5.505> Aetnaeosque soli subsultus atque ruinas 
<pol. anti. 5.506> Molitur; sive oppugnat, seu protegit urbes. 
<pol. anti. 5.507> NIL mirum est igitur quod alendis ignibus aer 
<pol. anti. 5.508> Conferat, augendisque: ut si vel flammula siccam 
<pol. anti. 5.509> Materiam tetigit, cito maximus ardeat ignis; 
<pol. anti. 5.510> Tectaque conflagrent perdantque incendia silvas, 
<pol. anti. 5.511> Igniculorum etenim qua: copia magna latebat 
<pol. anti. 5.512> Aeris in gremio stagnans et sparsa per auras, 
<pol. anti. 5.513> Se primum emotis et iam flagrantibus addit: 
<pol. anti. 5.514> Vicini agglomerant se se, tractimque sequuntur, 
<pol. anti. 5.515> Quam levis esca, diu superest; at sulphura tandem 
<pol. anti. 5.516> Depasti, fugiunt oculos, et fulgere cessant. 
<pol. anti. 5.517> Propterea crescunt ventorum flatibus ignes 
<pol. anti. 5.518> Et Cyclopeis folles adhibentur in antris 
<pol. anti. 5.519> Ne pausa obrepat flammis inimica Citatis. 
<pol. anti. 5.520> Nam vis incutitur semper; semperque novato 
<pol. anti. 5.521> Fomite cum gliscat, nequit elanguescere motus: 
<pol. anti. 5.522> Haud secus et nostris aurae pulmonibus haustae 
<pol. anti. 5.523> Sanguineos animant latices, atque ignibus implent 
<pol. anti. 5.524> Aetheriis: quos dum secernit, temperat humor 
<pol. anti. 5.525> Et madidum late servat per membra calorem. 
<pol. anti. 5.526> Hinc omnis regio cerebri perfunditur udis 
<pol. anti. 5.527> Halitibus. Pars et nervos, pars organa sensus 
<pol. anti. 5.528> Irrigat, et molles pars, purior ipsa, tabellas: 
<pol. anti. 5.529> In quibus et rerum varie signatur imago, 
<pol. anti. 5.530> et post venturos etiam servatur in usus. 
<pol. anti. 5.531> En, Quinti, variis quae motibus atque figuris 
<pol. anti. 5.532> Exequitur corpus. Mutatas saepe figuras, 
<pol. anti. 5.533> Mutatos et saepe situs intelligo: verum 
<pol. anti. 5.534> Non video Mentes, effectaque Mentis oriri. 
<pol. anti. 5.535> Quinetiam indignor, cum sic in corpore Mentem 
<pol. anti. 5.536> Ut cerebrum fingis formari; ex agmine quodam 
<pol. anti. 5.537> Particularum omni per se se mente carentum: 
<pol. anti. 5.538> Indignor; Ratio mecum indignatur et ipsa. 
<pol. anti. 5.539> Mens etenim tua si membrum est, ut cetera membra 
<pol. anti. 5.540> Corporis humani, propriam quoque suscipit escam 
<pol. anti. 5.541> Qualem suscipiunt simul omnes corporis artus. 
<pol. anti. 5.542> Haec fit nutritae subito pars intima Mentis: 
<pol. anti. 5.543> Nutriti pariter ceu fit pars intima membri. 
<pol. anti. 5.544> Ergo particulae panis quem forte voratum, 
<pol. anti. 5.545> Digestumque suo suscepit sanguis in alveo, 
<pol. anti. 5.546> Si pedibus cessere tuis, Ratione carebunt; 
<pol. anti. 5.547> Pectoris at mediam regionem si tetigere, 
<pol. anti. 5.548> Qua nostrae placuit tibi Mentis templa locari, 
<pol. anti. 5.549> Tune disceptabunt de Mundo et origine rerum, 
<pol. anti. 5.550> Ac de sorte sua; sint corpora dedita leto, 
<pol. anti. 5.551> Necne; quid ad vitam possit conferre beatam: 
<pol. anti. 5.552> Ius populis dicent, ornabunt legibus Orbem: 
<pol. anti. 5.553> Invida quam Natura negat, positura dabit vim. 
<pol. anti. 5.554> Res peregre adveniens id, quo caret ipsa, propinquae 
<pol. anti. 5.555> Tradet; accipiet quod non habet illa, vicissim. 
<pol. anti. 5.556> Pro pudor! haec tandem est doctae sapientia sectae 
<pol. anti. 5.557> Si vero non hanc Atomos acquirere dotem 
<pol. anti. 5.558> Credideris, sed quod conflatur corpus ab illis; 
<pol. anti. 5.559> Textu nimirum subtili, et praepete motu: 
<pol. anti. 5.560> Protinus elata respondens voce rogabo; 
<pol. anti. 5.561> Ecquidnam est aliud corpus, quam corporis ipsa 
<pol. anti. 5.562> Semina, quae: certa coeunt ratione locata? 
<pol. anti. 5.563> Quidnam his accedit positura, aut ordine quovis, 
<pol. anti. 5.564> Quam positura ipsa, et quidam novus ordo? Quid ipsum 
<pol. anti. 5.565> Acquirit corpus toro glomeramine, praeter 
<pol. anti. 5.566> Interius quemdam textum, exteriusque figuram 
<pol. anti. 5.567> Sunt illae: cunctis solae, te iudice, dotes 
<pol. anti. 5.568> Corporibus; solae pariunt discrimina cuncta: 
<pol. anti. 5.569> Hoc est, respectus varios (re semper eadem) 
<pol. anti. 5.570> Corporis ad corpus: nempe ur sint plusve minusve 
<pol. anti. 5.571> Stricta aut laxa intus; sint plusve minusve rotunda 
<pol. anti. 5.572> Seu quadrata foris. Nihil est discriminis inter 
<pol. anti. 5.573> Corporeas moles, quod non redigatur ad ista. 
<pol. anti. 5.574> Quis Mentem textus formabit, quaeve figura! 
<pol. anti. 5.575> Res ut nosse queat, satin' est subtilibus illam 
<pol. anti. 5.576> Conflari ex Atomis? sed quid subtilius una 
<pol. anti. 5.577> Est Atomo? Tamen haud Atomus tibi cogitat. Addo 
<pol. anti. 5.578> Pernicem motum: sed quid Pernicius igni, 
<pol. anti. 5.579> Aethere, luce? Tamen neque lux, neque cogitat ignis, 
<pol. anti. 5.580> Non aether. Satin' est aliquam illis esse figuram? 
<pol. anti. 5.581> Hoc ais: hanc demum fugis expugnatus in arcem: 
<pol. anti. 5.582> Nam quo lucifugus se se non subripit error! 
<pol. anti. 5.583> Sed nos errorem quo se se cumque receptet 
<pol. anti. 5.584> Insequimur, causamque animi non esse figuram 
<pol. anti. 5.585> Materia: valida freti ratione probamus. 
<pol. anti. 5.586> Namque hoc si fuerit, non omnes, credo, figurae 
<pol. anti. 5.587> Formabunt animum; sed quaedam hoc iure fruetur, 
<pol. anti. 5.588> Seclusis aliis. Ut quae rutilum effecit ignem, 
<pol. anti. 5.589> Haec non format aquam; et quae molles procreat auras, 
<pol. anti. 5.590> Haec non arentis generat corpuscula terrae 
<pol. anti. 5.591> Atque ita, per varias ut possunt quaeque figuras 
<pol. anti. 5.592> Corpora describi, flamma: per acumina multa 
<pol. anti. 5.593> Pyramidum; tellus per densos partium acervos 
<pol. anti. 5.594> Per floccos graciles aer; Neptunius humor 
<pol. anti. 5.595> Per tenues globulos; sic et prudentia Mentis, 
<pol. anti. 5.596> Et varii sensus, et vis innata volendi, 
<pol. anti. 5.597> Et quae quisque suo tacitus sub corde volutat, 
<pol. anti. 5.598> Diversis itidem signari haec cuncta figuris 
<pol. anti. 5.599> Iudice te poterunt, singillatimque notari? 
<pol. anti. 5.600> Dic igitur: qua nempe fides, et opinio forma, 
<pol. anti. 5.601> Qua dubitatio, qua stabilis persuasio distent, 
<pol. anti. 5.602> Invidia, ambitio, spes aut metus. Eia age, Quinti, 
<pol. anti. 5.603> Quid cessas? Haeres? Desunt tibi verba, figurae 
<pol. anti. 5.604> Quanquam omnes adsunt oculis. Cur nulla roganti 
<pol. anti. 5.605> Obvia fit, quae vel minimum genus exprimat horum? 
<pol. anti. 5.606> Nil quodcumque vides, Quinti, quod corpore tangis, 
<pol. anti. 5.607> Significare valet quod sentis intus; et omnis 
<pol. anti. 5.608> Materiae: tibi deest ratio de Mente loquenti 
<pol. anti. 5.609> Quin, si Materiam omnino superesse negares; 
<pol. anti. 5.610> Diffisusque tuis hodie, qui saepius errant, 
<pol. anti. 5.611> Sensibus, extensi summam periisse putares; 
<pol. anti. 5.612> Nilque forent aliud, quae cernis corpora, praeter 
<pol. anti. 5.613> Umbram fallacem, simulacraque inania rerum 
<pol. anti. 5.614> A te non ideo posset Mens ipsa negari. 
<pol. anti. 5.615> Namque tuae Mentis semper sibi conscius esses. 
<pol. anti. 5.616> Tu tibi proximus es, qua parte intelligis. Ante 
<pol. anti. 5.617> Corpora quam scires an sint, iam te esse sciebas. 
<pol. anti. 5.618> Quonam argumento? Quoniam qui cogitat, ille est. 
<pol. anti. 5.619> Nec tamen ulla tibi sensum afficiebat imago. 
<pol. anti. 5.620> Nam cum coepisti primum sentire dolorem, 
<pol. anti. 5.621> Nescires licet unde dolor, dolor ipse profecto 
<pol. anti. 5.622> Iam tibi notus erat; quamvis ignota tibi esset 
<pol. anti. 5.623> Undique Materies, et adhuc tiruncula secum 
<pol. anti. 5.624> Mens privatim ageret, sibi conscia et obvia soli. 
<pol. anti. 5.625> Porro Materia ignota cognoscere Mentem 
<pol. anti. 5.626> Si liceat, nil Materiae Mentem esse liquebit. 
<pol. anti. 5.627> Nunc age, Materiae propriis cum dotibus illa 
<pol. anti. 5.628> Si iam contuleris, quae Mentis munia nostrae 
<pol. anti. 5.629> Plura recensebam, nil consimile, et quod utrique 
<pol. anti. 5.630> Competat, ambabus vel sit commune, videbis. 
<pol. anti. 5.631> Nempe ex Materia nostros existere visus, 
<pol. anti. 5.632> Ipsoque omnigenos in lumine inesse colores; 
<pol. anti. 5.633> Et Varios cerni prout hunc opposta vel illum 
<pol. anti. 5.634> Corpora persorbent radium, aut contacta reflectunt; 
<pol. anti. 5.635> Unde oculis haerent certae vestigia formae; 
<pol. anti. 5.636> Ceu pes signat humum, speculum ceu signat imago; 
<pol. anti. 5.637> Credo libens. Quod enim dices lucisque colorisque 
<pol. anti. 5.638> Omni de genere, hoc ipsum de corpore dices. 
<pol. anti. 5.639> Sic odor atque sapor, sonus et calor undique nostros 
<pol. anti. 5.640> Afficiunt per caeca quidem corpuscula sensus: 
<pol. anti. 5.641> Omnia enim haec motu, positura et verbere constant, 
<pol. anti. 5.642> Atque figuratis mucronibus; unde tremescunt 
<pol. anti. 5.643> Extima nervorum et cerebro transmittitur ictus. 
<pol. anti. 5.644> AST aliud longe est, cum visa, auditave, sensu 
<pol. anti. 5.645> Aut delata alio, interiori lumine cernens 
<pol. anti. 5.646> Percipit, explorat mens nostra; et plurima iudex 
<pol. anti. 5.647> Conceptis etiam simulacris insuper addit, 
<pol. anti. 5.648> Ac de fonte suo, nullum spectantia corpus. 
<pol. anti. 5.649> Nam neque crispatas, neque cuspidis instar acutas, 
<pol. anti. 5.650> Dixeris, aut teretes, aut cuiuscunque figurae, 
<pol. anti. 5.651> Quas homines agitant ideas verique, bonique: 
<pol. anti. 5.652> Nec varios inter motusve, situsve locabis 
<pol. anti. 5.653> Virtutis studium, vel libertatis amorem. 
<pol. anti. 5.654> Sic quoque de nulla poteris censere figura, 
<pol. anti. 5.655> Docta ignarane sit; iusta anne iniusta; fidelis 
<pol. anti. 5.656> Perfidane; et prudens, incauta, modesta, superba: 
<pol. anti. 5.657> Nec talem, quemcumque situm motumve putabis. 
<pol. anti. 5.658> Quam sint haec disiuncta, vides. Tamen haec tria tantum 
<pol. anti. 5.659> Materiam comitantur, et in diversa tributam, 
<pol. anti. 5.660> Corpora constituunt: partes agitantur, et inde 
<pol. anti. 5.661> Quaelibet exurgens edit positura figuram. 
<pol. anti. 5.662> Erga figura, situsve aliquis, motusve foret Mens, 
<pol. anti. 5.663> Materiae si Mens appendix, aut modus esset. 
<pol. anti. 5.664> Noscere nec Mentem posses sine dotibus illis; 
<pol. anti. 5.665> Nec rursum sine Mente illas cognoscere dotes: 
<pol. anti. 5.666> Nam talem certe docui legem esse modorum. 
<pol. anti. 5.667> Quae tibi quandoquidem manifeste falsa videntur, 
<pol. anti. 5.668> Materiae ac Mentis diversas esse profecto 
<pol. anti. 5.669> Naturas, atque hanc illi praestare necesse est. 
<pol. anti. 5.670> Iam, per se nullum genus obtinet ipsa modorum 
<pol. anti. 5.671> Materies; nec se tali, aut tali ordine format: 
<pol. anti. 5.672> Cum solo fieri possint haec omnia motu, 
<pol. anti. 5.673> Quem sibimet dare nec valuit, nec fingere talem, 
<pol. anti. 5.674> Pluribus ut supra cecini: ast aliunde creatum 
<pol. anti. 5.675> Suscipit, externo causae impellentis ab ictu. 
<pol. anti. 5.676> Causa igitur primum impellens, delectus et ipse, 
<pol. anti. 5.677> Quo fit ut haec species motus, aut altera detur 
<pol. anti. 5.678> Materiae, spretis aliis, praevertere motum 
<pol. anti. 5.679> Debuit, ac motu quidquid processit ab illo; 
<pol. anti. 5.680> Proinde situsque, modosque omnes, omnesque figuras 
<pol. anti. 5.681> Et quia Materies ne puncto temporis uno 
<pol. anti. 5.682> Stare quidem potuit, quin partes ordine saltem 
<pol. anti. 5.683> Dispositas aliquo, aut aliqua sub imagine haberet, 
<pol. anti. 5.684> Vel Cum staret adhuc tetrum chaos omnia miscens; 
<pol. anti. 5.685> Certe causa movens, quam Mentem ostendimus esse, 
<pol. anti. 5.686> Materiam praevertit; et omni corpore differt, 
<pol. anti. 5.687> Principium velut effecto differre necessum est. 
<pol. anti. 5.688> Ergo supremam inter, qua Mundi templa reguntur, 
<pol. anti. 5.689> Atque hoc inclusam perituro in corpore Mentem, 
<pol. anti. 5.690> Differitas illa est, qua sunt aeterna creatis 
<pol. anti. 5.691> Dissita, summa imis; qua praestant maxima parvis; 
<pol. anti. 5.692> Et qua finito disiungitur infinitum. 
<pol. anti. 5.693> Attamcn ex nostra, quae: sit natura supremae, 
<pol. anti. 5.694> Perspicies: etenim minor est maioris imago. 
<pol. anti. 5.695> Aspice suspensum sublimi e fornice Solem, 
<pol. anti. 5.696> A prima iussum nascentis origine Mundi, 
<pol. anti. 5.697> Aetheris immensi diffusa per aequora, lucem 
<pol. anti. 5.698> Subiectis quoquo versus dispergere terris: 
<pol. anti. 5.699> Ille quidem ignivoma radios fornace liquentes 
<pol. anti. 5.700> Vibrat inexhaustus, vas admirabile: Solis 
<pol. anti. 5.701> Se tamen effigies quaedam spectantibus offert 
<pol. anti. 5.702> Cerea fax, tremula quam cernis luce micantem, 
<pol. anti. 5.703> Dum lustrat tenui loca circumstantia flamma. 
<pol. anti. 5.704> Sic etiam fugiens per florea gramina rivus, 
<pol. anti. 5.705> Qui vitreo nitidos obiurgat rore lapillos, 
<pol. anti. 5.706> Quamvis pauper aquae, magni tamen exhibet instat 
<pol. anti. 5.707> Fluminis exiguum: sic largas laeta per arva 
<pol. anti. 5.708> Volvens flumen aquas, parva est immanis imago 
<pol. anti. 5.709> Oceani, vastum qui circumplectitur Orbem, 
<pol. anti. 5.710> Limitibus fundoque carens; quo praepete cursu 
<pol. anti. 5.711> Fluviorum e variis regionibus agmina mille 
<pol. anti. 5.712> Praecipitant, tot aquis nil vectigalibus auctus. 
<pol. anti. 5.713> Forsitan oppones, in nobis foedere tanto 
<pol. anti. 5.714> Et Mentem et corpus iungi, ut non possit utrumque 
<pol. anti. 5.715> Discerni proprio nimirum edoctus ab usu 
<pol. anti. 5.716> Nil nisi per sensus ad Mentem accedere nostram: 
<pol. anti. 5.717> Quos ubi sopivit somnus, vel fervida febris 
<pol. anti. 5.718> Invertit, turbari animum, atque errare vagantem; 
<pol. anti. 5.719> Saepe etiam attonitum subito procumbere morbo: 
<pol. anti. 5.720> Crescere cum membris; pueriles exigere annos 
<pol. anti. 5.721> Informem; aetatisque gradus conscendere adultae; 
<pol. anti. 5.722> Posthac matura viridem florere iuventa; 
<pol. anti. 5.723> Tum labefactari senio, et marcescere rugis. 
<pol. anti. 5.724> Insuper, orbatos homines Ratione videri, 
<pol. anti. 5.725> Vel capite offenso, vel sic a matre creatos, 
<pol. anti. 5.726> Omnis eos ut deficiat prudentia Mentis, 
<pol. anti. 5.727> Partibus in cerebri certus quia deficit ordo; 
<pol. anti. 5.728> Imo ad naturam depressos usque serinam. 
<pol. anti. 5.729> Ut, cum improviso morsu per sanguinis alveos 
<pol. anti. 5.730> Tetra canum rabies hominem pervasit, et imis 
<pol. anti. 5.731> Visceribus medioque infixit corde venenum: 
<pol. anti. 5.732> Quid cane distat homo Furor ambos abripit unus; 
<pol. anti. 5.733> Mordendique fames, eademque insania vexat. 
<pol. anti. 5.734> HIS adeo exemplis rationum pondera, Quinti, 
<pol. anti. 5.735> Extenuare soles. At ne penetralia rerum 
<pol. anti. 5.736> Intrantem, et causas quaerentem in fontibus ipsis 
<pol. anti. 5.737> Prima aditu facies absterreat, aut levis aura 
<pol. anti. 5.738> Deturbet, coeptos prohibens absolvere cursus; 
<pol. anti. 5.739> Observa mecum attentus, meditansque revolve, 
<pol. anti. 5.740> Quid valeant, quid non, haec argumenta Lucreti. 
<pol. anti. 5.741> Ostendunt una Mentem cum corpore iungi; 
<pol. anti. 5.742> Quis neget? Ast unam Mentisque et corporis esse 
<pol. anti. 5.743> Naturam, non significant. Ita quilibet arte 
<pol. anti. 5.744> Strenuus Aonia citharam pulsare sonantem 
<pol. anti. 5.745> Mobilibus digitis, chordasque animare loquaces, 
<pol. anti. 5.746> Et lenocinio blandi modulaminis aures 
<pol. anti. 5.747> Demulcere tuas, cithara sic pendet ab ipsa, 
<pol. anti. 5.748> Non ullos ur possit ea sine promere cantus. 
<pol. anti. 5.749> Nam si rupta silet, si qua temerata ruina est; 
<pol. anti. 5.750> Si chordae nimium tensae, nimiumve remissae 
<pol. anti. 5.751> Amisere tonum, vel si una aut altera desit; 
<pol. anti. 5.752> Si caveam implerunt sordes, hebetantque sonorem; 
<pol. anti. 5.753> Ecce manet citharoedus iners, srustraque peritus 
<pol. anti. 5.754> Aut nihil aut pravum canit, et nescire videtur. 
<pol. anti. 5.755> Ergo artem Museam ipsa in testudine pones? 
<pol. anti. 5.756> Ac tibi propterea res una putabitur esse 
<pol. anti. 5.757> Organum et organicus? Talis fit copula porro 
<pol. anti. 5.758> Corporis ac Mentis: nisi quod deponere non quit 
<pol. anti. 5.759> Adiunctum sibi Mens, nec sponte resumere corpus; 
<pol. anti. 5.760> At dum vita manet nobis, haec semper eidem, 
<pol. anti. 5.761> Cui sociata semel, sociabitur instrumento. 
<pol. anti. 5.762> Caetera consimili penitus ratione geruntur; 
<pol. anti. 5.763> Nam veluti quaedam citharae sunt propria, quae non 
<pol. anti. 5.764> Organicum spectant ut concamerata tabellis 
<pol. anti. 5.765> Per commissuras laterum specus, unde sonando 
<pol. anti. 5.766> Fit fremitus levis, responsat textilis Echo; 
<pol. anti. 5.767> Nervorum pariter situs ac mensura, frequentes 
<pol. anti. 5.768> Aut raros, celeres aut tardos, tempore eodem 
<pol. anti. 5.769> Subsultus referunt; ex quo sonus exit acutus, 
<pol. anti. 5.770> Aut gravis; Haec cantor non efficit, utitur illis. 
<pol. anti. 5.771> Necnon ipse quidem tenet in se multa vicissim. 
<pol. anti. 5.772> Quorum ut sit compos, cithara non indiget ulla 
<pol. anti. 5.773> Nimirum est in eo modulandi parta facultas 
<pol. anti. 5.774> Atque omnis ratio harmoniae: nam cuncta per artem 
<pol. anti. 5.775> Et quae: consona sunt, et quae sunt dissona novit: 
<pol. anti. 5.776> Et nihil a Citharae nervis prodibit amoeni, 
<pol. anti. 5.777> Quod non per digitos transmissum emanet ab ipso. 
<pol. anti. 5.778> Atque ita suave melos pariter debetur utrique: 
<pol. anti. 5.779> Et citharae; quod det sonitus, quicunque cientur; 
<pol. anti. 5.780> Et modulatori praesertim; quod sciat illos 
<pol. anti. 5.781> Elicere, ac mutis animam velut indere chordis.  
<pol. anti. 5.782> Haud secus in nobis addictam foedere certo 
<pol. anti. 5.783> Mens agitat molem, et moles respondet agenti 
<pol. anti. 5.784> Quippe suis instructa modis, rituque parata 
<pol. anti. 5.785> Organico, non hanc animi de munere formam 
<pol. anti. 5.786> Possidet; innato sed vivit machina motu. 
<pol. anti. 5.787> Sanguis it, atque redit: sensimque alimenta feruntur: 
<pol. anti. 5.788> Ceu veget, augescitque arbos, nihil indiga Mentis. 
<pol. anti. 5.789> Sic sua sunt etiam, secluso corpore, Menti 
<pol. anti. 5.790> Officia. Ut numeros quando sine fine patentes 
<pol. anti. 5.791> Colligit agglomerans; iterum multiplicat, auget, 
<pol. anti. 5.792> Imparibusque pares confert mox dividit illos 
<pol. anti. 5.793> Aequas, non aequas in partes; atque secando, 
<pol. anti. 5.794> Ut prius augendo, infinitum attingit utrinque. 
<pol. anti. 5.795> At neque corpus habent numeri, nec sensibus ullis 
<pol. anti. 5.796> Obversantur. Item quamvis finita sit ipsa, 
<pol. anti. 5.797> Aeternum, immensum, infinitum libera tentat, 
<pol. anti. 5.798> Et perscrutari, et percurrere saepius audet. 
<pol. anti. 5.799> Sed neque corpus habent, nec sensibus obvia sunt haec. 
<pol. anti. 5.800> Tutemet hocce tuum quoties tibi fingis Inane, 
<pol. anti. 5.801> Exuis ignorans quovis a corpore Mentem; 
<pol. anti. 5.802> Dumque negas incorpoream, simul esse fateris. 
<pol. anti. 5.803> Quin ea, per sensus quae sunt allata, retractans, 
<pol. anti. 5.804> Abstrahit a rebus rerum genera omnia: sentit, 
<pol. anti. 5.805> Causa quid effecto, medium quid fine, modusque 
<pol. anti. 5.806> Differat a re ipsa; quid corpore corporis illa 
<pol. anti. 5.807> Notities, quam sola potest vis edere Mentis. 
<pol. anti. 5.808> Unde, ut corporea: molis sunt propria quaedam 
<pol. anti. 5.809> Officia in nobis, quae non a Mente prosecta 
<pol. anti. 5.810> Mechanices tantum normam legesque sequuntur; 
<pol. anti. 5.811> Sic sua sunt Menti, quae nil a corpore sumunt. 
<pol. anti. 5.812> Quamquam ergo fateor cognosci plurima sensu, 
<pol. anti. 5.813> Plurima sunt etiam quae pura mente videntur, 
<pol. anti. 5.814> Propterea quod nulla sui simulacra profundant. 
<pol. anti. 5.815> Qui pateat vi corporea res corporis expers? 
<pol. anti. 5.816> Sensus enim rerum formas, molem atque colores 
<pol. anti. 5.817> Percipit, ac sonitus et odores atque sapores, 
<pol. anti. 5.818> Duritiemque ac mollitiem, tum frigor et aestus, 
<pol. anti. 5.819> Levorem, humorem, atque istis contraria: verum 
<pol. anti. 5.820> Quot sunt, quae retuli, distantia prorsus ab illis? 
<pol. anti. 5.821> Non igitur solo deprendimus omnia sensu. 
<pol. anti. 5.822> At genus est medium quoddam, mixtumque duobus: 
<pol. anti. 5.823> Ut cum totus homo gustat, videt, ambulat, audit. 
<pol. anti. 5.824> Nam partim haec animo fiunt, et corpore partim; 
<pol. anti. 5.825> Sic tamen ut dominae tum subsit machina Menti: 
<pol. anti. 5.826> Ceu lyra dulce sonat docto pulsata magistro. 
<pol. anti. 5.827> Foederis argumentum in sensu est. Nam sine Mente 
<pol. anti. 5.828> Nullus adest sensus, neque Mens sine corpore sentit. 
<pol. anti. 5.829> At quidquid sensu deprendimus, organa frustra 
<pol. anti. 5.830> Deferrent illud, nisi res quaedam intus adesset 
<pol. anti. 5.831> Percipiens, quodcumque foris transmittitur ipsi: 
<pol. anti. 5.832> Organa quandoquidem sunt omnis inania sensus; 
<pol. anti. 5.833> Ac reddunt externa, velut spiracula ventos, 
<pol. anti. 5.834> Et speculum effigies, et concava rudera vocem. 
<pol. anti. 5.835> Non oculi cernunt; verum res illa paratis 
<pol. anti. 5.836> Adiuta auxiliis, Oculorum et freta labore; 
<pol. anti. 5.837> Quae iubet huc oculos verti, qua parte videndum 
<pol. anti. 5.838> Est aliquid. Pariter non auris verba loquentum, 
<pol. anti. 5.839> Aut modulos; at res quae praesidet auribus, audit. 
<pol. anti. 5.840> De visis, ac de auditis quae iudicat, illa est; 
<pol. anti. 5.841> Et quae audire potest sola, et quae sola videre. 
<pol. anti. 5.842> Articulos adeo tibi dum gravis obstruit humor, 
<pol. anti. 5.843> Calculus obductis habitat seu renibus haerens, 
<pol. anti. 5.844> Non tibi pes, renesve dolent: dolet artubus aegris 
<pol. anti. 5.845> Addita Mens. Abscissa perit cui tibia nuper, 
<pol. anti. 5.846> Non minus ille pedem nervo patiente putabit 
<pol. anti. 5.847> Aegrotare, licet iam nullum ac saepe doloris 
<pol. anti. 5.848> In membro notum genus experietur inani. 
<pol. anti. 5.849> Te quoque nunc tacite meditantem exordia Mundi 
<pol. anti. 5.850> Aut gravibus curis defixum quis inuret. 
<pol. anti. 5.851> Candenti ferro, vel acu pungente lacesset 
<pol. anti. 5.852> Ocius abiiciens animo quaecunque tenebas, 
<pol. anti. 5.853> Totus ad acre malum tu te convertis, et illuc 
<pol. anti. 5.854> Mente ruis; quia res in te quae cogitat, ipsa est 
<pol. anti. 5.855> Quae sentit. Dum nauta fera quassante procella 
<pol. anti. 5.856> Territus, undarurn tumidos assurgere montes 
<pol. anti. 5.857> Et spumam ruere, et misceri turbine pontum, 
<pol. anti. 5.858> Et faciem coeli tenebrosam, et fulgura cernit 
<pol. anti. 5.859> Undique disruptis oblique percita nimbis 
<pol. anti. 5.860> Et subsidere navim, atque atro gurgite volvi; 
<pol. anti. 5.861> Tum vim ventorum rabidam, pelagique furentis 
<pol. anti. 5.862> Terribilem fremitum, et crepitantes fulminis ictus. 
<pol. anti. 5.863> Vectorum et pavidos clamores auribus haurit; 
<pol. anti. 5.864> Huic simul et fauces ingratus torquet amaror 
<pol. anti. 5.865> Et nares vexat sentinae tetra mephitis: 
<pol. anti. 5.866> Frigore membra tremunt; mentem horrida mortis imago 
<pol. anti. 5.867> Perturbat; nec spes animo tamen excidit omnis; 
<pol. anti. 5.868> Molitur, si quis fracta rate praenatat asser 
<pol. anti. 5.869> Obvius, auxilium misero sibi; voce precatur 
<pol. anti. 5.870> Coelicolas supplex, et votis flectere tentat; 
<pol. anti. 5.871> Terram, terram orans, mare detestatus iniquum: 
<pol. anti. 5.872> Aspice quot varii rerum uno tempore sensus, 
<pol. anti. 5.873> Unam commoveant agitato corpore Mentem. 
<pol. anti. 5.874> Nam res perpetitur quae tot simul anxia motus, 
<pol. anti. 5.875> Res ea quae timet atque cupit, gaudetque doletque 
<pol. anti. 5.876> Quae sentit, varios et sensus comparat, una est 
<pol. anti. 5.877> Ac simplex: ideo non constat partibus ullis. 
<pol. anti. 5.878> Si fingatur enim multis e partibus esse, 
<pol. anti. 5.879> Parvula quantumvis vel subtilissima fiat, 
<pol. anti. 5.880> Officio pars quaeque suo iam dedita, certe 
<pol. anti. 5.881> Nesciat Officium alterius, neque iudicet inter 
<pol. anti. 5.882> Sensus diversos quis suavior; haec neget, illa 
<pol. anti. 5.883> Affirmet discors; velit una quod altera nolit: 
<pol. anti. 5.884> Quamque suo nam iure frui arbitrioque necesse est. 
<pol. anti. 5.885> Ut partes oculi non uno munere cunctas 
<pol. anti. 5.886> Defungi certum est: radios nam colligit una, 
<pol. anti. 5.887> Altera secernit: Mentis sic munia partes 
<pol. anti. 5.888> Diversae diversa, imo contraria obirent, 
<pol. anti. 5.889> Libertate sua pariter, seorsumquc potitae. 
<pol. anti. 5.890> Coetus erit: veluti formicarum abdita campo 
<pol. anti. 5.891> Plebs habitat, varium inter se partita laborem: 
<pol. anti. 5.892> Aut examen apum. Vel erit Respublica discors, 
<pol. anti. 5.893> Motibus insanis ac seditionibus ardens; 
<pol. anti. 5.894> Et confundentur populosae munia Mentis. 
<pol. anti. 5.895> Vel concors ut sit, quaedam selecta tot inter 
<pol. anti. 5.896> Particulas sibi congeneres operumque ministras, 
<pol. anti. 5.897> Sic princeps erit, ut cunctae referantur ad illam, 
<pol. anti. 5.898> Conspirentque simul. Sed quae Regina sedebit? 
<pol. anti. 5.899> Praeter enim quam quod prorsus germana videtur 
<pol. anti. 5.900> Mentibus his, quas Democrito exprobrare solebas, 
<pol. anti. 5.901> Partibus est aliis conflata minoribus, aeque 
<pol. anti. 5.902> Ac famulae, vulgusque Atomorum in corpore degens. 
<pol. anti. 5.903> Quae pars imperio sic nata videbitur una? 
<pol. anti. 5.904> Quae pars Reginae tandem Regina futura est? 
<pol. anti. 5.905> Quae pars Mentis erit vere Mens? Heu, bone Quinti! 
<pol. anti. 5.906> Fingere quam promtum! Rationem reddere ficti 
<pol. anti. 5.907> Pro quam difficile est! Nonne hinc intelligis unum 
<pol. anti. 5.908> Et simplex esse id quod vult ac percipit ? Ergo 
<pol. anti. 5.909> Cum pars Materia: (meministi) nulla sit una, 
<pol. anti. 5.910> Nulla individua aut simplex; nullam esse necesse est, 
<pol. anti. 5.911> Quae casu quovis in Mentem assurgere possit 
<pol. anti. 5.912> Aut per se sola, aut aliis sibi foedere iunctis. 
<pol. anti. 5.913> Propterea clare sensu vel cernis ab ipso 
<pol. anti. 5.914> Mentem incorpoream, seu partibus esse carentem. 
<pol. anti. 5.915> Insuper ipse vides a vero quam procul absit, 
<pol. anti. 5.916> Qui tenuem nostro diffusam corpore censet 
<pol. anti. 5.917> Esse animam, nebulae similem penetrantis in artus, 
<pol. anti. 5.918> Cui motus tantum ac sensus provincia detur, 
<pol. anti. 5.919> At famulantem animo, ceu Regi corporis uni, 
<pol. anti. 5.920> Corporeo tamen, ac variis e partibus orto, 
<pol. anti. 5.921> Atque gubernaculum regali ex arce tenenti. 
<pol. anti. 5.922> Nempe tuus vates ipse haec sibi somnia finxit. 
<pol. anti. 5.923> Sunt quibus haud aliud nostrae Mens incola molis 
<pol. anti. 5.924> Visa suit, nisi membrorum concentus, et ipsa 
<pol. anti. 5.925> Corporis harmonie, fibris concordibus apti. 
<pol. anti. 5.926> Sed modus est haec harmonie; quae vita prosecto 
<pol. anti. 5.927> Iure potest, at non hominis Mens ipsa vocari. 
<pol. anti. 5.928> Non agit ille modus, non vult, non cogitat usquam, 
<pol. anti. 5.929> Mens ergo res quaedam una est, cum corpore iuncta 
<pol. anti. 5.930> Dividuo, sed quae sine corpore vivere possit 
<pol. anti. 5.931> Quae cum cuncta tibi suerint perspecta, repente 
<pol. anti. 5.932> Percipies quid sit, cur Mens sociata caducae 
<pol. anti. 5.933> Materiae, in partem veniat persaepe laborum; 
<pol. anti. 5.934> Corpore et affecto simul afficiatur et ipsa: 
<pol. anti. 5.935> Non tamen ex aequo. Siquidem lex foederis illa est, 
<pol. anti. 5.936> Ut quoties corpus certa ratione movetur, 
<pol. anti. 5.937> Tunc quoque certum aliquid Mens cogitet : ac vice versa, 
<pol. anti. 5.938> Ut simul hoc illudve suo Mens cogitat ausu, 
<pol. anti. 5.939> Continuo quidam succrescat corpore motus. 
<pol. anti. 5.940> Ac velut omnimodis credas duo Corpora iungi, 
<pol. anti. 5.941> Talia cum fuerint inter se semper, ut horum 
<pol. anti. 5.942> Alterum ab alterius motu moveatur eodem; 
<pol. anti. 5.943> Atque duas pariter Mentes, si quidquid ab hacce 
<pol. anti. 5.944> Apprensum est, simul hoc etiam apprendatur ab illa; 
<pol. anti. 5.945> Sic Mentem et corpus, quanquam est aliena vicissim 
<pol. anti. 5.946> Amborum natura, atque insociabilis omni 
<pol. anti. 5.947> Coniugio (solis nisi legibus Omnipotentis) 
<pol. anti. 5.948> Conciliata putes, haec saltem ad tempora vitae, 
<pol. anti. 5.949> Motibus ut certis terrena in mole subortis, 
<pol. anti. 5.950> Certae responsent ideae, docilesque sequantur. 
<pol. anti. 5.951> Propterea mirum non est, si partibus aegris 
<pol. anti. 5.952> Aut somno pressis, aut quavis denique causa 
<pol. anti. 5.953> Turbatis, cerebro praesertim, ubi cuditur ingens 
<pol. anti. 5.954> Agmen spirituum, et quaevis celatur imago, 
<pol. anti. 5.955> Saepe aut nulla intro rerum simulacra ferantur; 
<pol. anti. 5.956> Aut veniant lacerata modis, inversaque miris; 
<pol. anti. 5.957> Aut varia, aut ipsis etiam contraria rebus: 
<pol. anti. 5.958> Unde furor, stupor et deliria prava sequuntur. 
<pol. anti. 5.959> Donec enim premitur caeco Mens carcere Clausa, 
<pol. anti. 5.960> Carceris has leges, aeternaque foedera servat; 
<pol. anti. 5.961> Et dolet, et gaudet, prout hoc compactile corpus 
<pol. anti. 5.962> Suavia titillant nonnunquam, aut aspera laedunt: 
<pol. anti. 5.963> Sic tamen, ut stupidae, quae motus excipit illos, 
<pol. anti. 5.964> Materiae, tanquam ligno, silici atque metallo 
<pol. anti. 5.965> Laetitiae sensus non sit, sensusve doloris. 
<pol. anti. 5.966> Atque ubi frigida mors extinxit flammea vita: 
<pol. anti. 5.967> Semina, coelestisque evanuit halitus aurae, 
<pol. anti. 5.968> Definit hic agere, et surdos Mens exuit artus. 
<pol. anti. 5.969> Ipsa tamen constans manet, irresoluta, superstes: 
<pol. anti. 5.970> Cum nequeat per se, aut Naturae viribus ullis, 
<pol. anti. 5.971> Quod sine partibus est individuumque, resolvi. 
<pol. anti. 5.972> Haud igitur crescit pueris quibus organa crescunt. 
<pol. anti. 5.973> Nam quanta esse potest, vel prima ab origine tanta est. 
<pol. anti. 5.974> Quod si tum vix ulla sui argumenta videtur 
<pol. anti. 5.975> Exerere, ac molli potius torpere veterno, 
<pol. anti. 5.976> Quid faciat rudis immaturo corpore? Nondum 
<pol. anti. 5.977> Collectae cerebro species, quae deinde movebunt: 
<pol. anti. 5.978> Nunc inopem: nondum, quod lapso tempore fiet, 
<pol. anti. 5.979> Rebus ab obiectis idearum excita supellex. 
<pol. anti. 5.980> Iam tamen affectus quaedam vestigia prodit, 
<pol. anti. 5.981> Dum vagit, ridet, quatitur ploratibus infans. 
<pol. anti. 5.982> Cum fuerit porro perfecta virilibus annis 
<pol. anti. 5.983> Machina; Cum cerebri fibris erit optimus ordo; 
<pol. anti. 5.984> Et memorem gazam rerum experientia tandem 
<pol. anti. 5.985> Implerit; subito noscetur quid valeat Mens 
<pol. anti. 5.986> Talibus auxiliis. Si deficientibus haeret, 
<pol. anti. 5.987> Strenuus ac fortis neque dux sine milite vincat; 
<pol. anti. 5.988> Nec sola pugnet miles virtute sine armis; 
<pol. anti. 5.989> Nec radio sine tetigero depingat Apelles. 
<pol. anti. 5.990> At cum sit paucos instructum corpus ad annos 
<pol. anti. 5.991> Provecta sensim labefactum aetate satisfacit: 
<pol. anti. 5.992> Ut reada, ut vestis longo corrumpitur usu; 
<pol. anti. 5.993> Et ratis assidue casus experta marinos. 
<pol. anti. 5.994> Densior it sanguis, concrescit vappidus humor; 
<pol. anti. 5.995> Durescunt fibrae, flaccescunt denique nervi, 
<pol. anti. 5.996> Cor titubat, nec iam radiat vitalibus auris 
<pol. anti. 5.997> Thesaurus capiti concreditus ossa rigescunt, 
<pol. anti. 5.998> Fit pedibus manibusque tremor, grave pectus anhelat, 
<pol. anti. 5.999> Caligant oculi, sonitus male suscipit auris, 
<pol. anti. 5.1000> Deficiunt vires, vox aegre faucibus exit, 
<pol. anti. 5.1001> Albescunt crines, rugatur marcida pellis. 
<pol. anti. 5.1002> Tunc vitio primae ceu debilitatis hebescit 
<pol. anti. 5.1003> Machina: sitque senex iterum puer. Unde necesse est 
<pol. anti. 5.1004> Huic semel addictam rursum puerascere Mentem: 
<pol. anti. 5.1005> Non per se; verum quia paulatim organa cessant. 
<pol. anti. 5.1006> At si, ut corporeis rebus tangatur, et extra 
<pol. anti. 5.1007> Se positis (quod sola sibi permissa nequiret) 
<pol. anti. 5.1008> Indiget adiuncti comitatu corporis; illo 
<pol. anti. 5.1009> Non eget, ut se se privataque commoda norit, 
<pol. anti. 5.1010> Pertimeatque malum, et semper velit esse beata. 
<pol. anti. 5.1011> Protinus hic autem, non est mihi cognita, dices, 
<pol. anti. 5.1012> Materiae natura satis comprensaque virtus, 
<pol. anti. 5.1013> Ut Circumscribam verbis, quid possit apisci, 
<pol. anti. 5.1014> Quid nequeat. Quis enim tantum sibi sumat, ut ipse 
<pol. anti. 5.1015> Cum sese ignoret, singillatimque per omnia 
<pol. anti. 5.1016> Incerto soleat titubans prorepere gressu, 
<pol. anti. 5.1017> Anteferatque manum, et baculo quasi singula tangat, 
<pol. anti. 5.1018> Collidi in tenebris metuens, aut luce maligna; 
<pol. anti. 5.1019> Fundamenta tamen rerum omnium, et ultima quaeque 
<pol. anti. 5.1020> Visa sibi velit obtutu penetralia firmo? 
<pol. anti. 5.1021> Quidni Materies, cui dotem adscribimus unam, 
<pol. anti. 5.1022> Ut triplici protensa modo concreverit, hanc vim 
<pol. anti. 5.1023> Possideat quoque, uti velit atque intelligar? Unde 
<pol. anti. 5.1024> Corruerent subito geminae discrimina partis, 
<pol. anti. 5.1025> Qua compactum hominem facimus, duplicemque putamus. 
<pol. anti. 5.1026> Forsan Materiae ratio primaria non est 
<pol. anti. 5.1027> Aut per se extendi, aut per se cognoscere verum 
<pol. anti. 5.1028> His aliquid maius, natura videlicet ipsa 
<pol. anti. 5.1029> Ex qua utrumque fluit: ceu bini ex arbore rami 
<pol. anti. 5.1030> Dispariles, una tamen a radice profecti: 
<pol. anti. 5.1031> Namque haec Spinosae suerat sententia nuper. 
<pol. anti. 5.1032> Quis tunc Materia poterit secludere Mentem; 
<pol. anti. 5.1033> Altera dos quamvis a Mente extensio distet? 
<pol. anti. 5.1034> Nam sonus ac lumen distant; et corporis ambo 
<pol. anti. 5.1035> Sunt eventa, neque a natura corporis absunt. 
<pol. anti. 5.1036> Haud secus inter se distant color atque figura; 
<pol. anti. 5.1037> Sed globus esse potest idem niger atque rotundus. 
<pol. anti. 5.1038> Ergo Materia: modus excellentior esset 
<pol. anti. 5.1039> Cognitio: perfecta magis, cum scilicet illi 
<pol. anti. 5.1040> Organa suppeterent forsan meliora; minusve, 
<pol. anti. 5.1041> Organa cum fabricae forsan peioris adessent. 
<pol. anti. 5.1042> Mirari satis hic nequeo, quis tetricus horror, 
<pol. anti. 5.1043> Despectusque sui, quae mortis prava libido 
<pol. anti. 5.1044> Lymphatas hominum mentes incesserit, ut se, 
<pol. anti. 5.1045> Corpore mortales cum sint natique sepulcro, 
<pol. anti. 5.1046> Mortales animo esse velint penitusque caducos. 
<pol. anti. 5.1047> Tantus amor nihili! Tanta est vecordia! Solum hoc 
<pol. anti. 5.1048> Permetuunt caeci, ne Mens compage soluta 
<pol. anti. 5.1049> Duret adhuc nimium vivax, bustoque superstes 
<pol. anti. 5.1050> Evolet: hoc cupiunt unum, ut cum corpore vitam 
<pol. anti. 5.1051> Ponat, et in ventos tenuis velut aura recedat. 
<pol. anti. 5.1052> Ah! te ne subeat, Quinti, tam dira cupido! 
<pol. anti. 5.1053> Verum infixa prius quia te sententia turbat, 
<pol. anti. 5.1054> Haud tibi defuero, quin hoc caligine plenum 
<pol. anti. 5.1055> Abstulerim velum ex oculis noctemque fugarim. 
<pol. anti. 5.1056> Audi quae moneo paucis, iterumque resumo. 
<pol. anti. 5.1057> QUIDQUID Naturae est, ac vere constituit rem, 
<pol. anti. 5.1058> Hoc fine res non esse potest, aut Mente videri. 
<pol. anti. 5.1059> Haud aliter nobis rerum natura patescit. 
<pol. anti. 5.1060> Quam si non sequimur normam, pervertimus ipsi 
<pol. anti. 5.1061> Rerum ideas omnes, ac aquae confundimus ignem: 
<pol. anti. 5.1062> Tum procul est Ratio, ac sermonis desinit usus. 
<pol. anti. 5.1063> Qui vero modus est, ut adesse, ita abesse vicissim 
<pol. anti. 5.1064> Usque potest res esse valet cernique sine illo: 
<pol. anti. 5.1065> Sed sine re non esse potest, aut Mente videri. 
<pol. anti. 5.1066> Absque modis intelligitur res ipsa: sine illa 
<pol. anti. 5.1067> Non intelligitur modus. Ut si forte figuram 
<pol. anti. 5.1068> Contemplere animo, qualis tibi cumque putetur; 
<pol. anti. 5.1069> Ecce figuratae praebet se molis imago. 
<pol. anti. 5.1070> Sic non concipitur motus, quin mota repente 
<pol. anti. 5.1071> Res animo subeat; mixturae nec genus ullum, 
<pol. anti. 5.1072> Quin Obversentur positae quodam ordine partes. 
<pol. anti. 5.1073> Cumque modos, ut fert hominis persaepe voluntas, 
<pol. anti. 5.1074> Natura rerum abstracta, discernimus ipsos, 
<pol. anti. 5.1075> Sic illos Mente abstrahimus, tamen ut simul adsit 
<pol. anti. 5.1076> Notities manifesta rei, suspensaque tantum, 
<pol. anti. 5.1077> Cuius hic est modus, et sine qua modus esse nequiret. 
<pol. anti. 5.1078> Iam fortasse rogas, quanquam nimis immemor, utrum 
<pol. anti. 5.1079> Extendi fit Materiae natura, modusne? 
<pol. anti. 5.1080> Quid dubitas? Quod quaeris habes. Age consule normam. 
<pol. anti. 5.1081> Scilicet hoc fieri nequaquam posse probatum est, 
<pol. anti. 5.1082> Ut quis Materiem, quantumvis abstrahere audax, 
<pol. anti. 5.1083> Ingenii summo pertentet acumine, quin rem 
<pol. anti. 5.1084> Cogitet extensam, aut constantem partibus extra 
<pol. anti. 5.1085> Se positis. In ea prius est nihil. Inde sequuntur 
<pol. anti. 5.1086> Omnia. Materiae non ergo e dotibus una est, 
<pol. anti. 5.1087> Non modus aut ramus quidam; natura sed ipsa 
<pol. anti. 5.1088> Extendi. Atque adeo si Mens dos esse putetur 
<pol. anti. 5.1089> Materiae, dos extensi est, ramusque modusque. 
<pol. anti. 5.1090> Propterea quoties Mentem meditaris, oportet 
<pol. anti. 5.1091> Se tibi res quaedam meditanti extensa repente 
<pol. anti. 5.1092> Offerat: ut ramus truncum arguit, atque modus rem. 
<pol. anti. 5.1093> Verum conscius est hominum unusquisque profecto 
<pol. anti. 5.1094> Ipse sibi, propriae dum lustrat singula Mentis 
<pol. anti. 5.1095> Officia, et quaerit quid sint, quo-ve ordine fiant, 
<pol. anti. 5.1096> Extensi nihil obversari. Scire laboro 
<pol. anti. 5.1097> Ac meditor tacitus, quaenam sit primula rerum 
<pol. anti. 5.1098> Agnitio; quid iudicium; quid roboris insit 
<pol. anti. 5.1099> Omni argumento, qua vi pervincere possit, 
<pol. anti. 5.1100> Ac domitare animum, et trahere in sua iura volentem: 
<pol. anti. 5.1101> Immemor extensi confestim haec omnia praesto. 
<pol. anti. 5.1102> Nunc dubiam certa, et falsa discernere veram 
<pol. anti. 5.1103> Notitiem cupio, qua se ratione vicissim 
<pol. anti. 5.1104> Impugnent; quid opinari, quid credere, scire, 
<pol. anti. 5.1105> Sint in se; quid sint etiam affirmare, negare: 
<pol. anti. 5.1106> Dividuum procul est a me, penitusque recessit. 
<pol. anti. 5.1107> Praeterea quid sit, quod amet se se ipsa voluntas 
<pol. anti. 5.1108> Praecipue ac semper, quod se se ante omnia ponat, 
<pol. anti. 5.1109> Et felix velit esse: quid hoc quoque deinde sit, esse 
<pol. anti. 5.1110> Felicem aut miserum, et fieri, se indice, talem: 
<pol. anti. 5.1111> Unde quis invideat; laudem venetur; honores 
<pol. anti. 5.1112> Ambiat; imperium affectet; parere recuset, 
<pol. anti. 5.1113> Aut indignetur; contemptum, oblivia, probra, 
<pol. anti. 5.1114> Morte sibi peiora putet; sine nomine vitam 
<pol. anti. 5.1115> Vitalem neget esse, aurae captator, et ardens 
<pol. anti. 5.1116> Sera immortalem iaculari in saecula famam; 
<pol. anti. 5.1117> Quid sit ab incoepto nunquam desistere velle; 
<pol. anti. 5.1118> Iudiciis aliena suis postponere; pravum, 
<pol. anti. 5.1119> Mendacem fieri, deceptorem, atque malignum; 
<pol. anti. 5.1120> Assentatores prae veris ponere amicis: 
<pol. anti. 5.1121> Haec ego dum reputans, et me contractus in ipsum, 
<pol. anti. 5.1122> Heracliti oculis lugens considero, nulla 
<pol. anti. 5.1123> Corporis extensi feriunt vestigia mentem. 
<pol. anti. 5.1124> Scilicet arguitur propriis erroribus ipsa 
<pol. anti. 5.1125> Nobilitas animi. Cernis, dulcissime Quinti, 
<pol. anti. 5.1126> Et Mentem nostram, et nostrae: molimina Mentis, 
<pol. anti. 5.1127> Extensi non esse modos; omnique vacare 
<pol. anti. 5.1128> Materia: sine qua cognoscier illa fatendum. 
<pol. anti. 5.1129> Ergo Materiae virtus primaria non est, 
<pol. anti. 5.1130> Ut simul extendi, simul et cognoscere possit; 
<pol. anti. 5.1131> Qualem haec monstra putant, infensa Deoque sibique. 
<pol. anti. 5.1132> Nec, veluti sonus ac lumen, color atque figura, 
<pol. anti. 5.1133> Aut gemini ex una venientes arbore rami, 
<pol. anti. 5.1134> Extensi ratio, atque animi vis ipsa putentur; 
<pol. anti. 5.1135> Sed quasi naturae duplices pugnare vicissim 
<pol. anti. 5.1136> Dotibus adversis: quarum altera semper agatur, 
<pol. anti. 5.1137> Altera semper agat; labentibus altera constet 
<pol. anti. 5.1138> Particulis, habeat nullas in se altera partes. 
<pol. anti. 5.1139> Sunt in Materia nobis impervia sane 
<pol. anti. 5.1140> Plurima, quaeque aciem Mentis, qua cuncta tueri 
<pol. anti. 5.1141> Conamur, fugiant. Etenim finita potestas 
<pol. anti. 5.1142> Ingenii, non assequitur quaecunque per omnes 
<pol. anti. 5.1143> Materiae nexus et vincula particularum, 
<pol. anti. 5.1144> Confieri possunt: quare in caligine densa 
<pol. anti. 5.1145> Progredimur saepe, ac veluti nictamur in umbris. 
<pol. anti. 5.1146> At si, cuique rei quae dotes funditus insunt, 
<pol. anti. 5.1147> Haud scimus plerumque, licet cognoscere saltem 
<pol. anti. 5.1148> Queis careat. Nos forte latent primordia flammae: 
<pol. anti. 5.1149> Ast ea compertum est aqueis distare figura 
<pol. anti. 5.1150> Inque figurarum solo discrimine poni, 
<pol. anti. 5.1151> Quidquid aquae aut ignis proprium est. Miracula nondum 
<pol. anti. 5.1152> Omnia Magnetis perspeximus: at mihi certum est 
<pol. anti. 5.1153> Magnetem non esse animal; nec amoris ab aestu 
<pol. anti. 5.1154> Ferratas trahere ac secum vincire catenas. 
<pol. anti. 5.1155> Cur et ab Arctoo declinet cardine Mundi 
<pol. anti. 5.1156> Solis ad occasum, mox et conversus ad ortum 
<pol. anti. 5.1157> Paulisper, res est etiamnum ignota; sed illud 
<pol. anti. 5.1158> Materiae subtilis opus toto Orbe fluentis, 
<pol. anti. 5.1159> Et non ventorum scimus. Quadrare rotundum 
<pol. anti. 5.1160> Nemo potest: at quadratum differre rotundo 
<pol. anti. 5.1161> Id norunt omnes, quidque ex utroque sequatur. 
<pol. anti. 5.1162> Sic a Materia Mentem seiungimus; etsi 
<pol. anti. 5.1163> Non omnes liquido vires utriusque patescant. 
<pol. anti. 5.1164> Adde, quod has etiam discrimen segregat ingens; 
<pol. anti. 5.1165> Libertas. Etenim constantes omnia ferri 
<pol. anti. 5.1166> Corpora per motus, aeternum subdita legi 
<pol. anti. 5.1167> Perpetuae, propria sine cognitione, fatetur 
<pol. anti. 5.1168> Quilibet. Ast homini nota est sua cuique potestas, 
<pol. anti. 5.1169> Aut nihil aut aliquid, sive hoc sive illud agendi. 
<pol. anti. 5.1170> Ecquis enim quoties secum deliberat anceps 
<pol. anti. 5.1171> Quid faciat, vel consilium solertis amici 
<pol. anti. 5.1172> Flagitat, ac tandem quid sit facturus apud se 
<pol. anti. 5.1173> Decernit; quis dum rogat, aut horratur et urget; 
<pol. anti. 5.1174> Dum laudat bene gesta virum, male gesta severus 
<pol. anti. 5.1175> Arguit, ac meliora iubet; dum praemia ponit, 
<pol. anti. 5.1176> Et poenas meritis; si quid peccaverit ipse 
<pol. anti. 5.1177> Excusare palam, ne qua sons audiar, et clam 
<pol. anti. 5.1178> Emendare parat, quia facti cura remordet, 
<pol. anti. 5.1179> Neglective pudor; dum cuncta negotia curat, 
<pol. anti. 5.1180> Fungitur Officiis, morum sibi iusta, suisque 
<pol. anti. 5.1181> Dogmata constituit; quis demum talia praestans 
<pol. anti. 5.1182> Non libertatem se persentire, fruique 
<pol. anti. 5.1183> Iure sui arbitrii, non externa domitum vi 
<pol. anti. 5.1184> Testatur, vereque probat? Nec publicus error 
<pol. anti. 5.1185> In genere hoc hominum esse potest consensus, et una 
<pol. anti. 5.1186> Cunctorum vine ratio: sed conscia veri 
<pol. anti. 5.1187> Lux et Naturae radius. Quippe omnia frustra 
<pol. anti. 5.1188> Haec, atque insulse fierent, si compede dura 
<pol. anti. 5.1189> Vinctus homo, ac praeceps ageretur: ut acta moveri 
<pol. anti. 5.1190> Materies, qua parte impulsa est, cogitur omnis. 
<pol. anti. 5.1191> Sic neque praeclaris formandi legibus essent 
<pol. anti. 5.1192> Conventus populorum; aliqua nec civibus arte 
<pol. anti. 5.1193> Inspirandus amor Patriae, flectendaque corda 
<pol. anti. 5.1194> In commune bonum. Magni gens fluminis instar 
<pol. anti. 5.1195> Quaeque foret; quod non monitis, precibusve, minisve 
<pol. anti. 5.1196> Vincitur; ast humiles insano vortice ripas 
<pol. anti. 5.1197> Exsuperat, latisque audet se effundere campis, 
<pol. anti. 5.1198> Proximaque iniectis vastare paludibus arva: 
<pol. anti. 5.1199> Nequicquam aggeribus tentant fraenare rebellem, 
<pol. anti. 5.1200> Indocilesque iubent alveo se condere fluctus. 
<pol. anti. 5.1201> Nec disciplinis etiam exercenda Iuventus 
<pol. anti. 5.1202> Praeceptisque bonis; at vitis more colenda, 
<pol. anti. 5.1203> Arboris aut tenerae, paries quam pandit apricus. 
<pol. anti. 5.1204> Nam lecto plantata solo, tantumque resecta 
<pol. anti. 5.1205> Luxurie foliorum, ipsa vi denique Solis 
<pol. anti. 5.1206> Ac terrae crescit; faustique a munere coeli, 
<pol. anti. 5.1207> Nescia, progenerat fructus ramosque valentes. 
<pol. anti. 5.1208> Ecquid enim Ratio sine libertate iuvaret? 
<pol. anti. 5.1209> Cernere quid prodest quae conveniuntve nocentve, 
<pol. anti. 5.1210> Si non illa sequi, non haec fugitare vicissim 
<pol. anti. 5.1211> Nostri iuris erit? Tunc in mortalibus aegris 
<pol. anti. 5.1212> Mens torperet iners, penderet vana supellex: 
<pol. anti. 5.1213> Quippe ubi se multis deprensum quisque periclis 
<pol. anti. 5.1214> Senserit, inque sua positam virtute salutem, 
<pol. anti. 5.1215> Anxius inquiret quid agendum, animoque sagaci 
<pol. anti. 5.1216> Versabit, quo se molimine protinus illinc 
<pol. anti. 5.1217> Eripiat: sed si vis insuperabilis illum 
<pol. anti. 5.1218> Praecipitat, vanis genium cruciatibus angit:  
<pol. anti. 5.1219> Hoc ipso infelix, quod prudens; atque medelam 
<pol. anti. 5.1220> In sese putet esse malis, ubi nulla medela est. 
<pol. anti. 5.1221> Vana etenim, quae nil penitus prudentia possit. 
<pol. anti. 5.1222> Inde Omnis pariter Sapientum gloria falsa, 
<pol. anti. 5.1223> Magnanimum Heroum virtus, Regumque bonorum; 
<pol. anti. 5.1224> Nec laudabilior, quam corporis inclyta forma, 
<pol. anti. 5.1225> Sive decor vultus, aut florens viribus aetas. 
<pol. anti. 5.1226> Atque adeo est homini Rationis inutile pondus, 
<pol. anti. 5.1227> Imo aerumnosum, atque animis quasi sarcina nostris 
<pol. anti. 5.1228> Qui libertatem praecelsaque iura negarit 
<pol. anti. 5.1229> Mobilis arbitrii, quo praemia quaerere factis 
<pol. anti. 5.1230> Possit, et hoc aevo quondam felicius aevum; 
<pol. anti. 5.1231> Ille sibi anteferat vecors et secla ferarum, 
<pol. anti. 5.1232> Quas Natura parens movet ac regit impete caeco; 
<pol. anti. 5.1233> Et sua vivendo vincentes tempora plantas, 
<pol. anti. 5.1234> Marmoraque et gremio Terrae: formata metalla. 
<pol. anti. 5.1235> Namque geruntur uti par est, ignata profecto 
<pol. anti. 5.1236> Quid sit Opus deceatve; sui nec habentia curam 
<pol. anti. 5.1237> Irrita dum nobis, et sollicitudinis aegrae 
<pol. anti. 5.1238> Infelix mater, Ratio est; dum vita labore 
<pol. anti. 5.1239> Perpetuo detrita, heu! paucis occidit annis. 
<pol. anti. 5.1240> Sensit, et haud dubitat tuus ipse Poeta fateri 
<pol. anti. 5.1241> Libertate animos hominum praecellere; quamvis 
<pol. anti. 5.1242> Damnaret leto: quare per Inane cadentes 
<pol. anti. 5.1243> Ridiculo demens Atomos clinamine torsit. 
<pol. anti. 5.1244> Irrisi satis. At per se cum libera poni 
<pol. anti. 5.1245> Materiae pars nulla queat, mirabile dictu est, 
<pol. anti. 5.1246> Qui Mentes e Materia conflaverit una, 
<pol. anti. 5.1247> Nec, quae misceret pugnantia, viderit usquam. 
<pol. anti. 5.1248> At mirabilius, quod, cum immortale per aevum 
<pol. anti. 5.1249> Constantes faceret compacto e corpore Divos, 
<pol. anti. 5.1250> Atque hominum forma sed limpidiore micantes, 
<pol. anti. 5.1251> Humanas idem Libitinae sub iuga Mentes 
<pol. anti. 5.1252> Miserit, impatiens propriae post funera vitae. 
<pol. anti. 5.1253> Sed quanti modico perituram tempore Mentem 
<pol. anti. 5.1254> Ille facit? Certe Mens est vilissima rerum 
<pol. anti. 5.1255> Finibus angustis huius si clauditur aevi, 
<pol. anti. 5.1256> Et moritur simul ac renuit decurrere sanguis. 
<pol. anti. 5.1257> Nummus Alexandri longe praestantior ipso: 
<pol. anti. 5.1258> Ille etenim, ceu flamma volans, conterruit Orbem 
<pol. anti. 5.1259> Ac periit; cineres et nomen inane relinquens: 
<pol. anti. 5.1260> Illius effigies etiamnum viva superstat, 
<pol. anti. 5.1261> Nec teritur manibus tractantum, et secula vincit. 
<pol. anti. 5.1262> Procumbis tanto Rationum pondere fractus. 
<pol. anti. 5.1263> Gratulor ipse mihi, nec non tibi. Cernere Verum, 
<pol. anti. 5.1264> Vicisse est. Atenim quaeris, Mens corporis expers 
<pol. anti. 5.1265> Cum sit per sese, sociali corpore claudi 
<pol. anti. 5.1266> Qui valet, extensis et partibus indere motum? 
<pol. anti. 5.1267> Naturas tam dispariles quae copula iungit? 
<pol. anti. 5.1268> Nam si corporea est, nequit ipsam apprendere Mentem; 
<pol. anti. 5.1269> Si secus, haud ipsum potis est apprendere corpus. 
<pol. anti. 5.1270> Huc iam appelle animum, totis huc auribus adsis, 
<pol. anti. 5.1271> Et faveas: neque vana tibi haec spectacula sunto, 
<pol. anti. 5.1272> His te adducebam, natura ut Mentis aperta, 
<pol. anti. 5.1273> In nobis manifesta Dei argumenta videres. 
<pol. anti. 5.1274> Maxima res agitur. Quae scilicet ante probavi, 
<pol. anti. 5.1275> Ni fallor, tria sunt. Et corpora mente moveri, 
<pol. anti. 5.1276> Hoc primum. Dein corporeis non partibus esse 
<pol. anti. 5.1277> Conflatas hominum Mentes adeoque resolvi 
<pol. anti. 5.1278> Natura non posse sua, sed vivere semper. 
<pol. anti. 5.1279> Postremo, quaecunque iubet peragitque voluntas, 
<pol. anti. 5.1280> Haec fieri plena cum libertate; nec ullo 
<pol. anti. 5.1281> Materiae nexu, aut fato impendente coactas 
<pol. anti. 5.1282> In quod agunt, at sponte sua prorumpere Mentes. 
<pol. anti. 5.1283> Propterea, dum corpus habent atque organa sensus, 
<pol. anti. 5.1284> Mercedem factis, aut poenam posse mereri 
<pol. anti. 5.1285> Et post exactos vitae huius labilis annos, 
<pol. anti. 5.1286> Immortale dari iustis ac sontibus aevum. 
<pol. anti. 5.1287> Nec tamen e dictis solum haec tria ducere fas est 
<pol. anti. 5.1288> At quae principio tantum libasse decebat, 
<pol. anti. 5.1289> Illa recognoscas mecum, atque libentius audi. 
<pol. anti. 5.1290> Scilicet ignorat mihi Mens, sibi credita qualis 
<pol. anti. 5.1291> Machina sit; quanta momentorum arte regatur; 
<pol. anti. 5.1292> Quam varie compacta, et miro condita textu: 
<pol. anti. 5.1293> Attamen impellit cum vult, agitatque movendo 
<pol. anti. 5.1294> Compagem; ac subito flectit, prout imperat, artus. 
<pol. anti. 5.1295> Quod moveat, planum est causam prodire movendi 
<pol. anti. 5.1296> Mentis ab imperio: verum id quod nescia praestet, 
<pol. anti. 5.1297> (Nescia non motus quem praecipit ipsa, sed artis 
<pol. anti. 5.1298> Qua fit et elicitur) liquido demonstrat adesse 
<pol. anti. 5.1299> Causam quae regit effectrix; cui singula clare, 
<pol. anti. 5.1300> Quae mihi sunt ignota, parent; cuiusque voluntas 
<pol. anti. 5.1301> Adspirare meae non desinit; et valet illos 
<pol. anti. 5.1302> Cum iubeo, motus quibus est opus, indere membris. 
<pol. anti. 5.1303> Ecquis enim Orator facturus verba repente 
<pol. anti. 5.1304> Cogitat, aut qua vi pulmonibus aera iactet 
<pol. anti. 5.1305> Expressum, ut pulso resonantem gutture reddat, 
<pol. anti. 5.1306> Quem spirare silens, et mutum halare solebat? 
<pol. anti. 5.1307> Aut queis disponenda modis sit daedala lingua  
<pol. anti. 5.1308> Lingua figuratrix verborum, opifexque loquelae; 
<pol. anti. 5.1309> Dentibus ut fractam vocem, illisamve palato. 
<pol. anti. 5.1310> Terminet inflexu fingens moderetur euntem; 
<pol. anti. 5.1311> Naribus et labris formandam saepe relinquat: 
<pol. anti. 5.1312> Quosque, id fiat uti, sit opus contendere nervos? 
<pol. anti. 5.1313> Quin taceat, si tanta prius molimina secum 
<pol. anti. 5.1314> Debuerit versare animo, quam tollere vocem. 
<pol. anti. 5.1315> Currere fert animus; curro: sed quid sit agendum 
<pol. anti. 5.1316> Interius, velox ut curram, nescio prorsus. 
<pol. anti. 5.1317> Ast alia ratione tamen mihi membra moventur 
<pol. anti. 5.1318> Currenti, quam si sedare incedere vellem: 
<pol. anti. 5.1319> Sed quae vis morum acceleret reprimatve, neque unquam: 
<pol. anti. 5.1320> Hoc didici, nec me speravi discere posse. 
<pol. anti. 5.1321> Ignoro penitus, reque ignorare fateris, 
<pol. anti. 5.1322> Quantum animae, quot particulas, per quosve canales 
<pol. anti. 5.1323> Et quibus e cellis, et quo moderamine mitti 
<pol. anti. 5.1324> Expediat, Satis est ad nutum stare paratam 
<pol. anti. 5.1325> Materiem; atque suo, quantum in se est, munere fungi. 
<pol. anti. 5.1326> Cum volo, cum iubeo, mihi subdita machina paret: 
<pol. anti. 5.1327> Nec scit quid iubeam; neque ego, qui iussa facessat. 
<pol. anti. 5.1328> Sic, ubi res aliquas meditari forte lubebit, 
<pol. anti. 5.1329> Praesto sunt optata mihi simulacra; videndum 
<pol. anti. 5.1330> Se facilis praebet, subitoque arcessitur Orbis. 
<pol. anti. 5.1331> Conspicio simul et coeli fulgentia templa, 
<pol. anti. 5.1332> Et maria, populos, urbesque et viscera Terror. 
<pol. anti. 5.1333> Qualis, uti perhibent, herbis et carmine diro 
<pol. anti. 5.1334> Saga potens Erebo pallentes evocat umbras: 
<pol. anti. 5.1335> Conveniunt Manes, spectacula vana, rogantis 
<pol. anti. 5.1336> Ante oculos nec se magicis subducere possunt. 
<pol. anti. 5.1337> Artibus: usque adeo iussus venerantur aniles. 
<pol. anti. 5.1338> At mihi cum pariter Mundi totius imago 
<pol. anti. 5.1339> Protinus obvia fit, nec qua: sit tanta potestas 
<pol. anti. 5.1340> In cerebro, nec qua cerebri regione creentur, 
<pol. anti. 5.1341> Quo-ve modo spectra haec, novi nec pingere possim 
<pol. anti. 5.1342> Ipse manu, nec tota oculis percurrere vita 
<pol. anti. 5.1343> Tot rerum species, intus quas cernere promtum est. 
<pol. anti. 5.1344> Tuque etiam, cum te ipse moves, tunc Mentis easdem, 
<pol. anti. 5.1345> Expertus tenebras ignota iubentis, idemque 
<pol. anti. 5.1346> Corporis obsequium, pariter maiore iuvaris 
<pol. anti. 5.1347> A causa; quae suppeditar quod nec dare posses 
<pol. anti. 5.1348> Ipse tibi, iussusque tuos, tuaque organa callet, 
<pol. anti. 5.1349> Succurrens inopi; viresque ac robora praestat. 
<pol. anti. 5.1350> Atque ita, cum magna circumspectante corona, 
<pol. anti. 5.1351> Saltndo volucresque pedes et brachia iactas 
<pol. anti. 5.1352> In numerum, sequerisque modos et plectra canentis, 
<pol. anti. 5.1353> Tunc tua multivagos motus, agilesque choreas 
<pol. anti. 5.1354> Attente moderans multa mens arte gubernat: 
<pol. anti. 5.1355> Quod tamen interius geritur, dum dirigis artus, 
<pol. anti. 5.1356> Et lusus arcana tui miracula nescis; 
<pol. anti. 5.1357> Exerces summo domitum tibi Numine corpus. 
<pol. anti. 5.1358> Mens igitur cunctis praesit communis oportet; 
<pol. anti. 5.1359> Corporis arcanos quae possit adire recessus, 
<pol. anti. 5.1360> Et latebras anima: facilique impellere nisu 
<pol. anti. 5.1361> Quidquid erit promtum ad nutus, et rite paratum; 
<pol. anti. 5.1362> Ut simul optati possint erumpere motus. 
<pol. anti. 5.1363> Illius efficere est, nostra est optare facultas. 
<pol. anti. 5.1364> Talia si vero praesensque potensque requirunt 
<pol. anti. 5.1365> Numinis auxilium, credes nil Numine egere, 
<pol. anti. 5.1366> Quae nobis etiam nec percipientibus, imo 
<pol. anti. 5.1367> Saepius invitis, hoc nostro in corpore fiunt; 
<pol. anti. 5.1368> Queis tamen et finis suus est et provida causa? 
<pol. anti. 5.1369> Hoc Numen, Quinti, Mentem cum corpore iunxit 
<pol. anti. 5.1370> Quae nulla per se poterant ratione ligari: 
<pol. anti. 5.1371> Foederis et sequimur leges, quas foederis auctor 
<pol. anti. 5.1372> Instituit; geminis hominem constare iubendo 
<pol. anti. 5.1373> Naturis: ut Mens per se discernere Verum, 
<pol. anti. 5.1374> Per sensus res corporeas apprendere posset, 
<pol. anti. 5.1375> Et capite ex utroque suum Mundique parentem. 
<pol. anti. 5.1376> Nam quis non videat, finitae si breve corpus 
<pol. anti. 5.1377> Subiicitur Menti, Mens quanta sit illa, supremo 
<pol. anti. 5.1378> Quae regit arbitrio vastum quem condidit Orbem? 
<pol. anti. 5.1379> Non poterit sine consilio tam Parva moveri 
<pol. anti. 5.1380> Machina, tam fragilis; te iudice, tanta regetur 
<pol. anti. 5.1381> Mentis inops! Credant Epicuri de grege porci. 
<pol. anti. 6.1> Nempe novo cultu campum domiturus arator, 
<pol. anti. 6.2> Protinus agresti non credit semina fundo: 
<pol. anti. 6.3> Sed prius hirsutos vepres, dumetaque passim 
<pol. anti. 6.4> Diruit avellens; tum crebro vomere frangit 
<pol. anti. 6.5> Indocilem glebam, et rastris contundere tentat. 
<pol. anti. 6.6> Sic ego paulatim, spinas tua pectora circum 
<pol. anti. 6.7> Enatas, argumentis exscindere conor; 
<pol. anti. 6.8> Ne segetem emittant vivaci e stirpe nocivam; 
<pol. anti. 6.9> Ac vetus intacta radice repullulet error. 
<pol. anti. 6.10> Tunc meliore solo consurgent semina veri. 
<pol. anti. 6.11> Tunc et sinceros tibi cognita pandere vultus 
<pol. anti. 6.12> Incipiet, vindexque sui natura parentis, 
<pol. anti. 6.13> Decutiet fucum, quo gens incredula pinxit 
<pol. anti. 6.14> Invitam, et clare dominum confessa loquetur. 
<pol. anti. 6.15> Humanam idcirco, quae nobis intima, mentem 
<pol. anti. 6.16> Ante oculos posui; quiddam ut consistere scires, 
<pol. anti. 6.17> Materiem supra, quod eam regat. Inde probatum est, 
<pol. anti. 6.18> Mentem illam effigiem mentis tantum esse supremae, 
<pol. anti. 6.19> Quae moveat mundi partes, et simplice nutu, 
<pol. anti. 6.20> Invalidam per se ac per se motoris egentem 
<pol. anti. 6.21> Materiam, formas convertere possit in omnes. 
<pol. anti. 6.22> Iam tibi nota tuae patet excellentia mentis, 
<pol. anti. 6.23> Quam deturparat malesuado carmine vates, 
<pol. anti. 6.24> Indignans in se quidquam haud mortale putari, 
<pol. anti. 6.25> Invisumque ipsa fugiens in imagine numen. 
<pol. anti. 6.26> Sed cupit ille mori frustra, cui vivere fatum est. 
<pol. anti. 6.27> At vero te bruta movent; quae tota resolvi 
<pol. anti. 6.28> Cum pereunt, nec materia quid magus habere 
<pol. anti. 6.29> Et canis, et possum, vel si lubet, ipse fateri. 
<pol. anti. 6.30> Haec itaque obiectas fidens, ac saepe reponis, 
<pol. anti. 6.31> Esse illis animam nostrae similemve, parumve 
<pol. anti. 6.32> Dissimilem; per quam si non sublimia rerum 
<pol. anti. 6.33> Scrutari, tamen haec valeant cognoscere saltem, 
<pol. anti. 6.34> Quae sibi conveniunt, generique et idonea vitae. 
<pol. anti. 6.35> Quippe recordari, sentire, audire, videre, 
<pol. anti. 6.36> Olfactu, gustu, res et secernere tactu, 
<pol. anti. 6.37> Et fugere atque sequi cernuntur, et artibus uti; 
<pol. anti. 6.38> Internosse suis etiam medicamina morbis, 
<pol. anti. 6.39> Et varias inter legere hanc, quae proderit, herbam: 
<pol. anti. 6.40> Inde voluptatis sensu pariterque doloris, 
<pol. anti. 6.41> Laetitia et luctu, spe vel formidine tangi; 
<pol. anti. 6.42> Sic et amore et amicitia, stimulisque vicissim 
<pol. anti. 6.43> Irarum atque odii: varioque cupidinis aestu 
<pol. anti. 6.44> Currere ad illecebras; ultroque ac sponte moveri; 
<pol. anti. 6.45> Insuper et morem gerere et mansuescere cultu; 
<pol. anti. 6.46> Blanditiis delectari, et parere flagello. 
<pol. anti. 6.47> Hinc aliquas vitiis, aliquas virtutibus olim 
<pol. anti. 6.48> Insignes dixere feras; hominique fuisse 
<pol. anti. 6.49> Primitus exemplo, atque opera ad complura magistras: 
<pol. anti. 6.50> Ut canis occultum silvis deprendere damam 
<pol. anti. 6.51> Nare sagax, et odora sequi vestigia praedae, 
<pol. anti. 6.52> Venari docuit. Super hoc miracula narras; 
<pol. anti. 6.53> Quo desiderio, qua sollicitudine raptus 
<pol. anti. 6.54> Amissum perquirat herum, tandemque reperto 
<pol. anti. 6.55> Gestiat exsultans; custos quam fidus et audax 
<pol. anti. 6.56> Credita terrifico latratu limina servet; 
<pol. anti. 6.57> Arceat a stabulis furesque luposque rapaces; 
<pol. anti. 6.58> Atque vagas prudens reddat praesepibus agnas: 
<pol. anti. 6.59> Tum come ipse viae, quoties benefacta rependens 
<pol. anti. 6.60> Aggredientem armis irruperit acer in hostem; 
<pol. anti. 6.61> Aut occisorem morsu patefecerit ultor. 
<pol. anti. 6.62> Nam cur dissimulem vulgo quaecunque feruntur? 
<pol. anti. 6.63> Forte etiam insidias vulpes, artemque latendi, 
<pol. anti. 6.64> Perque canaliculos fodiendae subtus arenae 
<pol. anti. 6.65> Monstravit, fecitque viam ad quaerenda metalla; 
<pol. anti. 6.66> Unde homines docti coeperunt viscera terrae 
<pol. anti. 6.67> Rimari, excisosque manu subvertere montes. 
<pol. anti. 6.68> Et, nimis ah! nisi nos odiis acuisset ad arma 
<pol. anti. 6.69> Ipse furor, stragem violens lupus atque ruinam, 
<pol. anti. 6.70> Magnanimusque leo docuisse praelia belli. 
<pol. anti. 6.71> Prosilit ad praedam rapidus leo, Caesar ad orbis 
<pol. anti. 6.72> Imperium: finis, fateor, diversas utrique; 
<pol. anti. 6.73> At non dissimiles pugnae; labor unus et idem, 
<pol. anti. 6.74> Quo coenam fera, quo regnum sibi comparat heros. 
<pol. anti. 6.75> et quid non elephas, quid mimo simia gestu 
<pol. anti. 6.76> Non praestat; vafra et feles; saltator et ursus? 
<pol. anti. 6.77> Lucifuga enutrit truncatos noctua mures, 
<pol. anti. 6.78> Ne fugiant; praedamque sibi gnatisque saginat. 
<pol. anti. 6.79> Paxillos in aquam primus defigere Castor 
<pol. anti. 6.80> Instituit, laribusque inimicum avertere flumen, 
<pol. anti. 6.81> et ligna intrito atque intritum iungere lignis; 
<pol. anti. 6.82> Arboris excisae trunco mandare cavato 
<pol. anti. 6.83> Invalidos foetus; et pro temone relicti 
<pol. anti. 6.84> Summa tenens rami, stagnis deducere lembum. 
<pol. anti. 6.85> Sic paleis limoque casas firmare madentes, 
<pol. anti. 6.86> Nidificans alte, praenuntia veris, hirundo. 
<pol. anti. 6.87> Nec minus impatiens hiemis gelidaeque pruinae, 
<pol. anti. 6.88> Quae comes hic migrare solet philomela quotannis, 
<pol. anti. 6.89> Auribus ingeminans nostris mirabile carmen, 
<pol. anti. 6.90> Impulit humanas apta ad modulamina voces. 
<pol. anti. 6.91> Callida quin etiam dum tendit aranea laxos 
<pol. anti. 6.92> In foribus casses, internectitque sagenam, 
<pol. anti. 6.93> Retibus et pisces et aves captare dolosis 
<pol. anti. 6.94> Admonuit: telas eadem, vel texere pannos, 
<pol. anti. 6.95> Cum trabibus saxisve sedens, et fornice tecta 
<pol. anti. 6.96> Stamineo, laqueos fundabit utrinque tenaces, 
<pol. anti. 6.97> Ac stipata premens strinxit sine pectine fila. 
<pol. anti. 6.98> Caetera quid referam? Quanto formica labori 
<pol. anti. 6.99> Mensibus incumbat calidis, tectoque recondat 
<pol. anti. 6.100> Provida congestas hiberna in pabula messes; 
<pol. anti. 6.101> Erudiens mortale genus, tardamque pigrorum 
<pol. anti. 6.102> Desidiem increpitans hebetemque ad munia sensum? 
<pol. anti. 6.103> Cernis, ut uvidulos libans apis aurea flores 
<pol. anti. 6.104> Decerpit lentum humorem, et salsugine dulci 
<pol. anti. 6.105> Telluris medicatum adipem, pretiosaque coeli 
<pol. anti. 6.106> Munera, purpureis sparsim gemmantia mappis; 
<pol. anti. 6.107> Et rorem exsugit, quem concoxere tepentes 
<pol. anti. 6.108> Primitiae radiorum, et blanda exordia lucis. 
<pol. anti. 6.109> Inde domum revolat spoliis fragrantibus uda, 
<pol. anti. 6.110> Serpylloque thymoque gravis, praedaque superbit. 
<pol. anti. 6.111> Tum lectas partitur opes; sexangula primum 
<pol. anti. 6.112> Horrea ductilibus ceris, cratesque favorum 
<pol. anti. 6.113> Per forulos et cancellos quincunce polita 
<pol. anti. 6.114> Aedificans. Credas musivum opus, ordine comptum 
<pol. anti. 6.115> Daedaleo; Euclidisque omnes didicisse figuras, 
<pol. anti. 6.116> Fabrilesque diu docilem excurrisse per artes: 
<pol. anti. 6.117> Sic ad libellam concinne, sic ad amussim 
<pol. anti. 6.118> Cuncta; cavis adeo vaginis limpida forma est 
<pol. anti. 6.119> Et nitor; ingeniumque et mira industria lucent. 
<pol. anti. 6.120> His tandem dites epulas, praesaga futuri, 
<pol. anti. 6.121> Condere amat: cum tristis hiems nudaverit orbem, 
<pol. anti. 6.122> Omniaque ingrata torpedine capta iacebunt, 
<pol. anti. 6.123> Melle suo tacitos inter saturanda penates. 
<pol. anti. 6.124> Praeterea, si quae latebris peraguntur in illis 
<pol. anti. 6.125> Investigare est, quot erunt memoranda? Fovetur 
<pol. anti. 6.126> Publica res; fraternus amor, mens omnibus una. 
<pol. anti. 6.127> Sunt mores apibus, sunt iura, ducemque sequuntur, 
<pol. anti. 6.128> Et sua quemque manent obeunda negotia civem. 
<pol. anti. 6.129> Est quoque militiae labor ac decus; arma capessunt 
<pol. anti. 6.130> Pro patria exiguisque focis: sunt agmina saepe 
<pol. anti. 6.131> Missa colonorum, nova qui procul oppida condant; 
<pol. anti. 6.132> Et gentis leges, ritus, nomenque propagent: 
<pol. anti. 6.133> Quid maius meliusve hominum sapientia praestat? 
<pol. anti. 6.134> Quondam inter milvos fuit audacissimus unus, 
<pol. anti. 6.135> Imbelles antehac solitus vexare columbas. 
<pol. anti. 6.136> Hic tandem, aut fato, aut famae melioris amore, 
<pol. anti. 6.137> Dedignatus aves timidas praedamque fugacem, 
<pol. anti. 6.138> Alituum regnantem aquilam ad certamen iniquum 
<pol. anti. 6.139> Provocat, et rostro et penna bis terque lacessit. 
<pol. anti. 6.140> Sprevit principio malesanos alitis ausus, 
<pol. anti. 6.141> nec minus incoepto per nubes illa volatu 
<pol. anti. 6.142> Institit: at reducem rursum temerarius urget, 
<pol. anti. 6.143> Plumaque avulsa circumfert ore tropaeum. 
<pol. anti. 6.144> Plus aequo tunc visa sibi tolerasse, procacem 
<pol. anti. 6.145> Occupat, et vitae parcens, in rupe relinquit 
<pol. anti. 6.146> Implumem. Hic quid agat? Non occubuisse pudori est. 
<pol. anti. 6.147> Non animos posuit tamen; at nudatus et algens 
<pol. anti. 6.148> Ulcisci meditatur. Ibi sub tegmine quodam 
<pol. anti. 6.149> Vermiculis pastus, simul artus nutrit et iras; 
<pol. anti. 6.150> Dum redeat vigor, atque levis reparetur amictus. 
<pol. anti. 6.151> Adfuit exspectata dies. iuvat ire per auras, 
<pol. anti. 6.152> Magnanimumque nimis, si non vi, at fraudibus hostem 
<pol. anti. 6.153> Debellare: dolo virtus se victa tuetur. 
<pol. anti. 6.154> Pons erat undarum conflictu exesus et annis, 
<pol. anti. 6.155> In medioque, trabes corrosas inter, hiatus: 
<pol. anti. 6.156> Hunc sibi pro laqueo, pro retibus eligit ultor, 
<pol. anti. 6.157> Vindictaeque locum, si qua fortuna iuvabit, 
<pol. anti. 6.158> Destinat. Ingreditur primum pedes, utque capacem 
<pol. anti. 6.159> Agnovit, caute tentat penetrare volando; 
<pol. anti. 6.160> Inde iterat praeceps, ac totis concitus alis. 
<pol. anti. 6.161> Quod cum saepe, diuque, omnique ex parte probavit, 
<pol. anti. 6.162> Erigitur coelo, et victricem quaerit in auris. 
<pol. anti. 6.163> Ergo insultanti similis se se obvius infert 
<pol. anti. 6.164> Indignanti aquilae: venit ipsa, paratque rebellem 
<pol. anti. 6.165> Aut iterum spoliare, aut iustae tradere morti. 
<pol. anti. 6.166> Ad notum refugit vafer insidiator hiatum: 
<pol. anti. 6.167> Et vix transiliit, cum desuper impete rapta 
<pol. anti. 6.168> (Urget enim caecus furor et spes proxima praedae) 
<pol. anti. 6.169> Angustum in spatium ruit, atque impingitur ultro 
<pol. anti. 6.170> Infelix aquila, et pennis luctantibus haeret, 
<pol. anti. 6.171> Corpore dimidio iam praetergressa meatum. 
<pol. anti. 6.172> Advolat e latebris milvus, poenamque reposcens, 
<pol. anti. 6.173> Vellicat elisae plumas, ultusque recedit. 
<pol. anti. 6.174> Ipse ego ne videar, dum causam impugno ferarum, 
<pol. anti. 6.175> Dissimulare aliquid, sive extenuare canendo, 
<pol. anti. 6.176> Arma tibi indulsisse velim; nova protinus arma, 
<pol. anti. 6.177> Unde accedat honos et crescat gloria genti 
<pol. anti. 6.178> Quadrupedum. Vidi qua turbidus ire Danastris 
<pol. anti. 6.179> Incipit, ac patulos Dacorum adlambere campos, 
<pol. anti. 6.180> Ucrania in pingui, qua non felicior olim 
<pol. anti. 6.181> Terra fuit, dum bello acres habuere Cosaci, 
<pol. anti. 6.182> Nunc stat iners nulloque exercita vomere tellus; 
<pol. anti. 6.183> Vidi belligeras acies et castra ferarum, 
<pol. anti. 6.184> Queis color haud cunctis unus; nigrantia terga 
<pol. anti. 6.185> Sunt aliis, fulvaeque aliis per corpora setae; 
<pol. anti. 6.186> (Baubaces patria dixerunt voce Poloni) 
<pol. anti. 6.187> Vulpinum genus; innocuo ni vivere pastu 
<pol. anti. 6.188> Mos esset, penitusque animanti ignoscere praedae. 
<pol. anti. 6.189> Nam virides populantur agros, specubusque profundis 
<pol. anti. 6.190> Suffodiunt; ac de latebris et gramine certant. 
<pol. anti. 6.191> Quales inter se populi quos flumine magno 
<pol. anti. 6.192> Dissociat Rhenus, campos et littora propter 
<pol. anti. 6.193> Bella gerunt: acui totas hinc Gallia vires, 
<pol. anti. 6.194> Atque illinc toto Germania robore pugnat. 
<pol. anti. 6.195> Ergo ubi villosas pecudes excivit ad arma 
<pol. anti. 6.196> Laudis amor verus, et vincendi caca libido, 
<pol. anti. 6.197> Plebem iracundam vomit undique terra cavernis. 
<pol. anti. 6.198> Ocius ecce fremunt: vasto micat aequore miles 
<pol. anti. 6.199> Agminibus primum sparsis atque ordine nullo; 
<pol. anti. 6.200> Tum varias ineunt, certo rectore, cohortes. 
<pol. anti. 6.201> Utraque in optatis metatur castra viretis, 
<pol. anti. 6.202> Expanditque suos acies adversa maniplos: 
<pol. anti. 6.203> Quin et utrinque pares animos, eademque videres, 
<pol. anti. 6.204> Non sine terrifico strepitu, praeludia pugnae. 
<pol. anti. 6.205> Ut Mars accensus cantu, signumque ululatus, 
<pol. anti. 6.206> Ceu tuba rauca, dedit; concurritur impete magno, 
<pol. anti. 6.207> Miscenturque agiles turmae; furit hostis in hostem 
<pol. anti. 6.208> Discolor, effusoque madens rubet herba cruore: 
<pol. anti. 6.209> Spesque metusque modo hanc, modo partem deserit illam. 
<pol. anti. 6.210> O quot solertesque dolos et fortia facta, 
<pol. anti. 6.211> Observantum oculis adimit certaminis horror! 
<pol. anti. 6.212> Altera pars tandem fato meliore triumphat: 
<pol. anti. 6.213> Victa fugit, secura procul sibi pabula quaerens. 
<pol. anti. 6.214> Nec sequitur fusam, at deserta cubilia victrix 
<pol. anti. 6.215> Occupat; et partis grassari gaudet in arvis. 
<pol. anti. 6.216> Verum in captivos, Dominorum provida miras 
<pol. anti. 6.217> Saevitia exercet poenas: maesta agmina condunt 
<pol. anti. 6.218> In foveis, coguntque omnes servire per annos. 
<pol. anti. 6.219> Atque ubi tempestas bruma veniente rigescit, 
<pol. anti. 6.220> Et complenda monet secto cellaria foeno, 
<pol. anti. 6.221> Protinus ad messem ducunt servata ferendam 
<pol. anti. 6.222> Mancipia; inversisque solum premere atque supinis 
<pol. anti. 6.223> Corporibus, tum crura iubent attollere sursum, 
<pol. anti. 6.224> Quatuor erectis perstent ut gramina palis: 
<pol. anti. 6.225> Inde onerant caudaque trahunt animantia plaustra, 
<pol. anti. 6.226> Erasoque vias miserorum tergore verrunt. 
<pol. anti. 6.227> Ignescat quantus brutis animantibus ardor 
<pol. anti. 6.228> Gignendi, miramur item; quae prolis alenda 
<pol. anti. 6.229> Cura sit, ac matrum pietas; ut quaeque pericli 
<pol. anti. 6.230> Vix memor, imparibus concurrere viribus audax 
<pol. anti. 6.231> Non dubitet, nidos servans, hostemque lacessat, 
<pol. anti. 6.232> Nil sibi, cuncta suis metuens. Hoc tempore sexum 
<pol. anti. 6.233> deponunt, versantque animos in corde viriles, 
<pol. anti. 6.234> Femineasque iras acuit prope mascula virtus. 
<pol. anti. 6.235> Nec vero mutas, atque omni voce carentes 
<pol. anti. 6.236> Credibile est: etsi nobis incognita vulgo 
<pol. anti. 6.237> Seu quae verba sonant, seu quae sunt edita verbis 
<pol. anti. 6.238> Nam cur alituum cantus, stridoreve colubri, 
<pol. anti. 6.239> Cur hinnitus equi, cur silvestres ululatus, 
<pol. anti. 6.240> Turturis et querulum murmur, strepitusve cicadae: 
<pol. anti. 6.241> (Vociferantur enim cunctis animalia terris) 
<pol. anti. 6.242> Cur, inquam, nil significent? simul atque leonem 
<pol. anti. 6.243> Rudentem audieris, faucesque aperire cruentas 
<pol. anti. 6.244> Videris immani rictu, et quatere ilia cauda, 
<pol. anti. 6.245> Arrectaque iuba furibundum ac torva tuentem; 
<pol. anti. 6.246> Quid tunc horribilis meditetur bellua, nosti. 
<pol. anti. 6.247> Audimus mugire bovem, latrare molossum; 
<pol. anti. 6.248> Nec sonus est illis semper, nec spiritus idem: 
<pol. anti. 6.249> Sed quo quisque modo sentit, sic exprimit ore. 
<pol. anti. 6.250> Nempe aliter pullos in opima corte vagantes, 
<pol. anti. 6.251> Ocius expansas revocat gallina sub alas, 
<pol. anti. 6.252> Inclamans, coelo visus cum desuper alto 
<pol. anti. 6.253> Milvus edax; aliis arcessit vocibus illos, 
<pol. anti. 6.254> Laeta putres inter stipulas cum forte latentem 
<pol. anti. 6.255> Unguiculis agitans, detexit farris acervum, 
<pol. anti. 6.256> Ad lautamque dapem sparsos invitat alumnos. 
<pol. anti. 6.257> Nonne et cum saturae redeunt ad claustra bidentes, 
<pol. anti. 6.258> Cedere gramineo monuit quas Hesperus agro, 
<pol. anti. 6.259> Balantesque ferunt sitientibus ubera natis, 
<pol. anti. 6.260> Respondent agni? Genitricem voce salutant 
<pol. anti. 6.261> Quisque suam; tot enim nunquam est in matribus error: 
<pol. anti. 6.262> Accedunt celeres, et flexo lactea potant 
<pol. anti. 6.263> Dona genu, buccis avidi mulgere tenellis. 
<pol. anti. 6.264> Est igitur pecudum generi generique volantum, 
<pol. anti. 6.265> Omnibus atque feris, quae spirant aeris auras, 
<pol. anti. 6.266> Est aliquis propria veniens ab origine sermo; 
<pol. anti. 6.267> Qui satis est, certisque fovet commercia signis. 
<pol. anti. 6.268> Ergo notities, atque experientia rerum, 
<pol. anti. 6.269> Quae victum et sobolem spectant, ais, optime Quinti: 
<pol. anti. 6.270> Ergo victum et sobolem spectant, ais, optime Quinti: 
<pol. anti. 6.271> Ergo animus; nostra qui non tibi mente videtur 
<pol. anti. 6.272> Inferior mage, quam rubro sunt rufa colore, 
<pol. anti. 6.273> Aes auro, saxum gemma, frondentibus ornis 
<pol. anti. 6.274> Gramina, et albescens ignito Cynthia Phoebo. 
<pol. anti. 6.275> Nam minus aut maius rerum non dividit usquam 
<pol. anti. 6.276> Naturas: nec tam exiguo contraria distant 
<pol. anti. 6.277> Inter se spatio, quale est nos inter et illas, 
<pol. anti. 6.278> Haud secus ac nascens alieno in cortice museus, 
<pol. anti. 6.279> Radicesque suas habet exilemque coronam, 
<pol. anti. 6.280> Frondesque fructumque gerit velut ardua quercus. 
<pol. anti. 6.281> Et qui vix tenues elabitur inter arenas 
<pol. anti. 6.282> Rivulus, ac minimo divertit saepe lapillo, 
<pol. anti. 6.283> Non minus Oceano proprias quondam inferet undas, 
<pol. anti. 6.284> Quam fluviis hinc inde tumens nivibusque solutis 
<pol. anti. 6.285> Flumen Amazonium, quod vasto gurgite currit 
<pol. anti. 6.286> Andibus ex altis, ac centum regna pererrans, 
<pol. anti. 6.287> Ipsum etiam pelagus, quo se ingerit, esse videtur. 
<pol. anti. 6.288> Ergo incorporeae frustra Sophus usque laborat 
<pol. anti. 6.289> Formare effigiem mentes. Quod si quis abundat 
<pol. anti. 6.290> Materia efficiat Mentes. Quod si quis abundat 
<pol. anti. 6.291> In nobis, quo bruta carent animalia, sensus, 
<pol. anti. 6.292> Et quem ideo rationis amem iactare superbo 
<pol. anti. 6.293> Nomine; causa fuit felicior undique nexus 
<pol. anti. 6.294> Principiorum. Etenim cata vulpes arte videtur 
<pol. anti. 6.295> Ac simul ingenio reliquis excellere brutis; 
<pol. anti. 6.296> Nec tamen alterius naturae est. Sic homo vulpem 
<pol. anti. 6.297> Exsuperat, meliore luto praecordia gestans 
<pol. anti. 6.298> Ficta, at ficta luto; forma praestantior, idem 
<pol. anti. 6.299> Natura; quae nos cunctis animantibus aequat. 
<pol. anti. 6.300> Sic loqueris; multi sic tecum saepe loquuntur. 
<pol. anti. 6.301> Ne tamen inde putes actam rem; dictaque vulgi 
<pol. anti. 6.302> Ad Sophiae veras potius mecum exige leges. 
<pol. anti. 6.303> Si non externis tantum dubiisque profecto 
<pol. anti. 6.304> Indiciis mira haec brutorum gesta tenerem; 
<pol. anti. 6.305> Intima sed penetrans naturae arcana ferinae, 
<pol. anti. 6.306> Quidquid eo latet atque agitur sub cortice, nossem; 
<pol. anti. 6.307> Atque ut gestorum sum conscius ipse meorum, 
<pol. anti. 6.308> Abdita sic etiam brutorum sensa viderem; 
<pol. anti. 6.309> Quod censes, propria victus ratione, faterer; 
<pol. anti. 6.310> Esse animum brutis nostro fortasse minorem, 
<pol. anti. 6.311> At similem, et distare gradu non amplius uno 
<pol. anti. 6.312> Tum, quae de nobis ac nostra mente probavi, 
<pol. anti. 6.313> De brutorum animis et rite probata putarem: 
<pol. anti. 6.314> Nempe incorporeos, immortalesque vocandos. 
<pol. anti. 6.315> At tu exemplorum tanto molimine quidnam 
<pol. anti. 6.316> Te vicisse putas? Aliquid quod cogitet, esse 
<pol. anti. 6.317> Corporeum? minime. Siquidem inconcussa manebunt 
<pol. anti. 6.318> Argumenta quibus modo rem, quae cogitat et vult, 
<pol. anti. 6.319> Corporis expertem, atque ideo necis esse probabam. 
<pol. anti. 6.320> Ergo, si velle et cognoscere bruta probasti, 
<pol. anti. 6.321> Obtinuisti adeo brutis animantibus esse 
<pol. anti. 6.322> Quiddam incorporeum, nostris maiusve minusve 
<pol. anti. 6.323> Mentibus, at simile omnino; cui scilicet aevum 
<pol. anti. 6.324> Ex vi naturae nequit immortale negari. 
<pol. anti. 6.325> Sed non id statuis, quod tu statuisse volebas, 
<pol. anti. 6.326> Funditus humanas leto evanescere mentes, 
<pol. anti. 6.327> Utpote materiae lusus fragilesque figurae, 
<pol. anti. 6.328> Ex quibus exoritur certa ratione movendi, 
<pol. anti. 6.329> Cognitio vel amor: quin haec eversa relinquis. 
<pol. anti. 6.330> Huius nempe tui vitium est sermonis et error, 
<pol. anti. 6.331> Quod duo fidenter veluti certissima ponas, 
<pol. anti. 6.332> Quae se non ullo naturae lumine produnt. 
<pol. anti. 6.333> Esse animum in brutis, qui noscat et optet, eumque 
<pol. anti. 6.334> Mortalem. Alterutrum credas, per me licet; ambo 
<pol. anti. 6.335> Non licet. At neutrum potis es monstrare neganti. 
<pol. anti. 6.336> Bellua tota perit, clamas; concedere malim: 
<pol. anti. 6.337> Sed si Pythagoram sequerer, vel Gymnosophistas, 
<pol. anti. 6.338> Atque ferarum animos aboleri morte negarem, 
<pol. anti. 6.339> Et nova perpetuo nascentum in corpora ferri; 
<pol. anti. 6.340> Aut asservari vellem, dum prisca resumant; 
<pol. anti. 6.341> Dic, oro; qui me falsi convincere posses? 
<pol. anti. 6.342> Quo te argumento, Quinti, natura iuvaret? 
<pol. anti. 6.343> Haereres; ut in hoc puncto Lucretius haesit. 
<pol. anti. 6.344> Haud magis est notum, quanquam vulgare, quod urges; 
<pol. anti. 6.345> Esse animum in brutis. Forte est: haud ipse negabo: 
<pol. anti. 6.346> Namque vetat ratio, nisi clare falsa negari. 
<pol. anti. 6.347> Forte etiam non est. Video, tu protinus inquis. 
<pol. anti. 6.348> Gesta vides, fateor; gestorum cernere causam 
<pol. anti. 6.349> Non potes. Haec sola rationis luce videnda est, 
<pol. anti. 6.350> Non oculis. Oculi referunt persaepe rotundum 
<pol. anti. 6.351> Quod re quadratum vera; persaepe colores 
<pol. anti. 6.352> Affingunt rebus, qui non sunt: ut modo nubes 
<pol. anti. 6.353> Depictas, geminum cernunt modo in aethere solem, 
<pol. anti. 6.354> Caeruleos montes, et ponti mobilis undam 
<pol. anti. 6.355> Nunc viridem, nunc purpuream. mendacibus ergo 
<pol. anti. 6.356> Diffide. Hoc agitur; quos edit bellua motus, 
<pol. anti. 6.357> Num veniant e principiis extrinsecus haustis, 
<pol. anti. 6.358> Organa ad hos usus fabrefacta moventibus; ut cum 
<pol. anti. 6.359> Altus habet nautas nocturno tempore somnus, 
<pol. anti. 6.360> Vi sola regitur ventorum structa carina; 
<pol. anti. 6.361> Nimirum prout hos in vela parata receptat: 
<pol. anti. 6.362> An velut in nobis e principio intus agente; 
<pol. anti. 6.363> Ut cum pervigilat rector, nautaeque laborant, 
<pol. anti. 6.364> Et varie flectunt, prout imperat ipse, carinam. 
<pol. anti. 6.365> Scimus enim nos hac penitus ratione moveri, 
<pol. anti. 6.366> Dum scimus nos percipere ac sentire; nec illa 
<pol. anti. 6.367> Esse potest in re dubium. Nunc aequore in alto 
<pol. anti. 6.368> Prospicimus geminas excelso e littore cymbas; 
<pol. anti. 6.369> Procedunt una; varium nihil inter utramque 
<pol. anti. 6.370> Detegitur, nec suspicio est, tum iudice sensu, 
<pol. anti. 6.371> Internam huic, illi externam causam esse meandi: 
<pol. anti. 6.372> Cum propius venere tamen, se se explicat error; 
<pol. anti. 6.373> Altera nam remis impellitur, altera vento. 
<pol. anti. 6.374> Causa igitur non est omnis, quae causa videtur: 
<pol. anti. 6.375> Et sensus ratio iudex, non serva profecto est. 
<pol. anti. 6.376> Sic hominem atque feram causae disiungere possunt 
<pol. anti. 6.377> Motrices, quamvis eadem videatur et una: 
<pol. anti. 6.378> Quod satis est, ut sit dubio locus, et mora nostris 
<pol. anti. 6.379> Iudiciis. Nam notus homo, fera cognita nondum. 
<pol. anti. 6.380> Quod facit haec promtum est; factorum quae sit origo, 
<pol. anti. 6.381> Non liquido scimus. tu coniicis esse timorem, 
<pol. anti. 6.382> Aut desiderium; quoniam dat signa timoris, 
<pol. anti. 6.383> Ac desiderii: et properas hoc dicere, quamvis 
<pol. anti. 6.384> Nec certo constet, nec rem perpendere cures: 
<pol. anti. 6.385> Ast hominem quassante metu atque cupidine ferri, 
<pol. anti. 6.386> Non tantum hoc signis, quae sunt fallacia saepe, 
<pol. anti. 6.387> non coniectura nosti; sed conscius ipse es. 
<pol. anti. 6.388> Quod te igitur spectat tibi notius, et mihi, quod me, 
<pol. anti. 6.389> Quam quod equum aut felem. de te ergo iudicium fer, 
<pol. anti. 6.390> Ex his quae te nostri; non, quod tibi probro est, 
<pol. anti. 6.391> Felis ab exemplo, cui te componere mavis. 
<pol. anti. 6.392> Imus ad ignotum per cognita: sed tibi, Quinti, 
<pol. anti. 6.393> Rebus ab ignotis ad notas ire libido est. 
<pol. anti. 6.394> Siccine legitimus Logices pervertitur ordo? 
<pol. anti. 6.395> Siccine per tenebras optatum lumen aditur? 
<pol. anti. 6.396> Pluribus hinc adeo verbis iam parcere possem: 
<pol. anti. 6.397> Nam subito ruit obiectum et canescit in auras. 
<pol. anti. 6.398> Sed quia te rapiunt sensus, atque in tua dicta 
<pol. anti. 6.399> Vulgare ac promtum est facili descendere clivo; 
<pol. anti. 6.400> En totum tibi Cartesium validasque cohortes 
<pol. anti. 6.401> Cartesii opponam: forsan dubitabis, et ultro 
<pol. anti. 6.402> Dices obscurum, quod apertius ante putabas; 
<pol. anti. 6.403> Si facile, ut spero, exponi miracula possint 
<pol. anti. 6.404> Omnia brutorum, quae praestantissima ducis, 
<pol. anti. 6.405> Organicam per vim, molimine mentis adempto. 
<pol. anti. 6.406> Sed cum te moveant, ratione potentius ipsa, 
<pol. anti. 6.407> Rebus ab externis quae passim exempla petuntur; 
<pol. anti. 6.408> Exemplis etiam tecum certare lubebit. 
<pol. anti. 6.409> Dic igitur. Quoties nostris tractatur in hortis 
<pol. anti. 6.410> Herba manum fugiens, a sensu nomen adepta: 
<pol. anti. 6.411> Nonne reluctari indignans ac nolle videtur, 
<pol. anti. 6.412> Et, quasi contactu violatam, stringere frondem? 
<pol. anti. 6.413> Usque adeo, ut si instes, importunusque sequaris, 
<pol. anti. 6.414> Contrahat in se ipsam ramos aversa dolentes, 
<pol. anti. 6.415> Et properet capite in terram procumbere flexo; 
<pol. anti. 6.416> Donec destiteris vim tandem inferre molestam: 
<pol. anti. 6.417> Tumque resurgentem miraberis, omnia rursus 
<pol. anti. 6.418> Pandentem folia, et revirescentem ore sereno. 
<pol. anti. 6.419> Huicne voluptatis sensum, sensumve doloris, 
<pol. anti. 6.420> Huicne animum nostri similem dabis? Organa tantum 
<pol. anti. 6.421> Miris apta modis, atque arte instructa magistra: 
<pol. anti. 6.422> Unde fit, ut sparsus fibris ac frondibus humor, 
<pol. anti. 6.423> Quo tenerae constare solet vigor ac decus herbae, 
<pol. anti. 6.424> Appulsu minimo pluviae, baculive manusve, 
<pol. anti. 6.425> Cogatur revocare gradum, venasque relinquat 
<pol. anti. 6.426> Exsangues: illo convulsos impete nervos 
<pol. anti. 6.427> Et replicata vides folia; hinc subsidere planta 
<pol. anti. 6.428> Cernitur, et simulare fugam timidumque pudorem. 
<pol. anti. 6.429> Observasti hederis, nec non et vitibus inter 
<pol. anti. 6.430> Pampineas frondes nasci prostantia fila, 
<pol. anti. 6.431> Quorum ope debilibus provisum est undique ramis; 
<pol. anti. 6.432> Ut possint humiles alieno assurgere fulcro. 
<pol. anti. 6.433> Ni faciant, reptare solo cogentur, et aura 
<pol. anti. 6.434> Privari, et pedibus calcandum extendere truncum. 
<pol. anti. 6.435> Ergo si paries iuxta, palusve vel arbos, 
<pol. anti. 6.436> Continuo tendunt illuc, digitosque patentes 
<pol. anti. 6.437> Producunt, fulcrum amplexae, vinclisque ligantur 
<pol. anti. 6.438> Intortis; nec quae semel arripuere, remittunt; 
<pol. anti. 6.439> Donec adhaerentes ad summa cacumina crescant. 
<pol. anti. 6.440> An sua Mens hederae, sua viti est? Attamen illa 
<pol. anti. 6.441> non sine consilio et recta ratione geruntur. 
<pol. anti. 6.442> Quaedam hederae, quaedam viti mens tale paravit 
<pol. anti. 6.443> Subsidium, infirmisque manus et brachia prudens 
<pol. anti. 6.444> Attribuit, certos provisum munus in usus. 
<pol. anti. 6.445> Quidni etiam plantas animantes esse putaris? 
<pol. anti. 6.446> Scilicet hoc quoque idem permulta legumina praestant. 
<pol. anti. 6.447> Nam cicer, et sumtu Lucullis empta superbo 
<pol. anti. 6.448> Pisa, fabae et graciles, longoque cucurbita collo, 
<pol. anti. 6.449> Cum nihil inveniunt, ipsae sibi mutua praebent 
<pol. anti. 6.450> Auxilia, et ramos tenues utcunque maritant. 
<pol. anti. 6.451> Haud secus ac pecudes in aprico gramine campi, 
<pol. anti. 6.452> Cum fervet succensa dies glomeramine facto 
<pol. anti. 6.453> Summissum caput alternis a sole tuentur; 
<pol. anti. 6.454> Et socia in sociae solamen quaeritat umbra. 
<pol. anti. 6.455> Quin si forte inter lupulos caput exerat ulmus, 
<pol. anti. 6.456> Illi in circuitu succrescent, corpore primum 
<pol. anti. 6.457> Erecto, et se se tollent; mox quisque recedens 
<pol. anti. 6.458> A perpendiculo, caput inclinabiit ad ulmum, 
<pol. anti. 6.459> Inde sibi columen sperans. Distantia motu 
<pol. anti. 6.460> Vincitur obliquo, et iugi conamine tandem 
<pol. anti. 6.461> Perveniunt cuncti: simul apprendere, volutam 
<pol. anti. 6.462> Ordiri subito, spirisque tenacibus arcte 
<pol. anti. 6.463> Constrictum norunt celeres involvere truncum; 
<pol. anti. 6.464> Et simili tandem correptos compede ramos 
<pol. anti. 6.465> Illaqueant: tegitur peregrinis frondibus arbor. 
<pol. anti. 6.466> Admiranda tibi nonne haec solertia plantae? 
<pol. anti. 6.467> Sic quoque progreditur caecis radicibus ilex, 
<pol. anti. 6.468> Succus ubi melior, pinguesque uligine glebae 
<pol. anti. 6.469> Pabula sufficiunt; loca prudens arida vitat, 
<pol. anti. 6.470> Scrupus ubi, multoque infelix glarea topho: 
<pol. anti. 6.471> Tunc qua liberior patet aer, brachia tendit; 
<pol. anti. 6.472> Ac properat summum in silvis efferre cacumen, 
<pol. anti. 6.473> Vitales ne praeripiant quibus indiget auras. 
<pol. anti. 6.474> His ergo Veteres cum rebus inesse viderent 
<pol. anti. 6.475> Artem aliquam, passim genios sparsere latentes, 
<pol. anti. 6.476> Qui regerent, motumque darent, vitamque foverent. 
<pol. anti. 6.477> Iuppiter hinc coelo datus et Saturnia Iuno, 
<pol. anti. 6.478> Vulcanus flammis, terrae Berecynthia mater, 
<pol. anti. 6.479> Oceano Neptunus et aequorea Amphitrite, 
<pol. anti. 6.480> Dis quoque visceribus terrarum, Hecateque triformis, 
<pol. anti. 6.481> Et segeti fecunda Ceres, vitique Lyaeus; 
<pol. anti. 6.482> Quin et sideribus miro sic ordine motis, 
<pol. anti. 6.483> Ut nunquam officio desistant, apta dederunt 
<pol. anti. 6.484> Numina; sic etiam soli quo cuncta foventur, 
<pol. anti. 6.485> Aurigam, currumque, immortalesque quadrigas; 
<pol. anti. 6.486> Arboribus Dryadas, fluviorum Naiadas undis, 
<pol. anti. 6.487> Pratis ludentes per gramina laeta Napaeas, 
<pol. anti. 6.488> Tum Satyros silvis, et turpia numina Faunos. 
<pol. anti. 6.489> Haud aliter multis animans magnesia quondam 
<pol. anti. 6.490> Visa silex, traheret quod grandia pondera ferri; 
<pol. anti. 6.491> Suspicioque fuit sensus et amoris in illa. 
<pol. anti. 6.492> Nam quis non stupeat, grave condensumque metallum 
<pol. anti. 6.493> Currere in amplexus lapidis; fierique vicissim 
<pol. anti. 6.494> Magnetem, atque alio saturari denique ferro? 
<pol. anti. 6.495> Necdum etiam gemino suspendi cardine mundi, 
<pol. anti. 6.496> Altera ceu tellus esset, parva orbis imago, 
<pol. anti. 6.497> Cognorant; nec vis in ea comperta polorum; 
<pol. anti. 6.498> Nec coeli latera ostendens in pyxide, classes 
<pol. anti. 6.499> Decebat pelago et supplebat sidera nautis. 
<pol. anti. 6.500> Succina quid referam, paleis onerata perinde 
<pol. anti. 6.501> Eminus allectis? Inter duo corpora plana 
<pol. anti. 6.502> Sponte sua surgens oleum, hoc velocius altum 
<pol. anti. 6.503> In culmen properans, quo fit vicinius illi? 
<pol. anti. 6.504> Tum lymphae stillas, quae cum accessere fluendo, 
<pol. anti. 6.505> Protendunt parvos apices ac mutua captant 
<pol. anti. 6.506> Oscula, dum tandem coalescant corpus in unum? 
<pol. anti. 6.507> Haec si more tuo expendis, vestigia mentis 
<pol. anti. 6.508> Eiusdem, qua bruta tibi pollere videntur, 
<pol. anti. 6.509> in plantis, in fossilibus passim oblivia cernes, 
<pol. anti. 6.510> Observans; leviora quidem, mentisque minoris: 
<pol. anti. 6.511> Sed plus atque minus non dividit (ipse docebas) 
<pol. anti. 6.512> naturam rerum, mage quae perfecta minusve 
<pol. anti. 6.513> Esse potest, quamvis eadem uniusque tenoris. 
<pol. anti. 6.514> Utque feras homini, signa ob communia quaedam, 
<pol. anti. 6.515> Aequiparas; quanquam in reliquis distare fateris: 
<pol. anti. 6.516> Aequiparare feris etiam genera ista licebit, 
<pol. anti. 6.517> Ob certos pariter motus, externaque mentis 
<pol. anti. 6.518> indicia, in multis etsi distare fatendum est. 
<pol. anti. 6.519> Si dicas mentem humanam praestare ferinae, 
<pol. anti. 6.520> Organicis tantum, quibus utraque machina constat 
<pol. anti. 6.521> Partibus: hoc itidem de plantis omnibus ausim 
<pol. anti. 6.522> Respondere, et de brutis animantibus una 
<pol. anti. 6.523> Collatis. Tua me, dum pugnas, arma tuentur. 
<pol. anti. 6.524> At vero genus arboreum non ambulat, inquis; 
<pol. anti. 6.525> Non edit vocem, non obtinet organa sensus? 
<pol. anti. 6.526> Imo, quae retuli plantaria sponte videntur, 
<pol. anti. 6.527> Etsi affixa solo, tamen et protendere ramos 
<pol. anti. 6.528> Quo iuvat, et captare suam radicibus escam. 
<pol. anti. 6.529> Forsan odoratu et gustu tactuque fruuntur: 
<pol. anti. 6.530> Nam faciunt quae non fieri sine sensibus illis 
<pol. anti. 6.531> Posse putas. Careant: quid tum? nihil inde probatur. 
<pol. anti. 6.532> Omnia non omni pollent animalia sensu. 
<pol. anti. 6.533> Qui caecas terebrant ima in tellure latebras, 
<pol. anti. 6.534> Lumbrici degunt oculis atque auribus orbi. 
<pol. anti. 6.535> Sunt in littoribus pelagi conchylia, cultrum 
<pol. anti. 6.536> Quae forma referunt, nunquam de sede moventur: 
<pol. anti. 6.537> Tantum, regresso fluctu occultantur arena; 
<pol. anti. 6.538> Hinc se paulisper tollunt venientibus undis. 
<pol. anti. 6.539> Quin etiam esse feras terris spectamus et alto 
<pol. anti. 6.540> Sic hebetes, illis animantior herba videri 
<pol. anti. 6.541> Ut possit, cunctos renuit quae tangere tactus; 
<pol. anti. 6.542> Aut acus ad gelidam semper quae vertitur Arcton 
<pol. anti. 6.543> Et tacto magnete polum servare fidelis, 
<pol. anti. 6.544> Nonnihil hinc atque hinc declinat tempore certo. 
<pol. anti. 6.545> Sunt homines mente interdum, te iudice, capti, 
<pol. anti. 6.546> Quos canis et lupus ingenio superare videntur: 
<pol. anti. 6.547> Invenies brutum plantis et inertius ipsis. 
<pol. anti. 6.548> Cunctarum tamen est similis natura ferarum: 
<pol. anti. 6.549> Omnibus aut nullis mens est. Si mentis honores 
<pol. anti. 6.550> Concedas aquilis, et habebunt ostrea mentem. 
<pol. anti. 6.551> At quidquid plantae insignes ac nobile saxum 
<pol. anti. 6.552> Ostentant, fieri per tenuia corpora, certis 
<pol. anti. 6.553> Exagitata modis et propellentia, constat. 
<pol. anti. 6.554> Nil opus est animo, vi tantum atque impete motus. 
<pol. anti. 6.555> Hoc ais, et fateor. Sed gentis pulchra ferinae 
<pol. anti. 6.556> Cur non facta licet paribus concredere causis? 
<pol. anti. 6.557> Influit assidue gemino de cardine mundi 
<pol. anti. 6.558> Vivida materies ac subtilissima, caulas 
<pol. anti. 6.559> Magnetis penetrans, ac circum effusa perenni 
<pol. anti. 6.560> Vortice: consimiles in ferro nacta meatus, 
<pol. anti. 6.561> Ipsum etiam penetrat, lapidique allidit amico, 
<pol. anti. 6.562> Magnetemque novum simili vertigine format: 
<pol. anti. 6.563> Quam si-vel minimo perfrictu ferrea cuspis 
<pol. anti. 6.564> Imbiberit, semper, dum libera, vertitur illuc 
<pol. anti. 6.565> Unde venit flumen; variat variantibus alveis. 
<pol. anti. 6.566> Vis eadem est plantis, quae fulcri oriuntur egentes: 
<pol. anti. 6.567> Quos etenim his opifex digitos natura paravit, 
<pol. anti. 6.568> Villisque armavit prudens atque unguibus uncis, 
<pol. anti. 6.569> Producit succus veniens; cum deficit, illi 
<pol. anti. 6.570> Paulum exarescunt, ac spirae tortilis instar 
<pol. anti. 6.571> Curvantur: si quid tangant, id nexibus arctis 
<pol. anti. 6.572> Involvunt; si nil occurrerit, haud minus ipsi 
<pol. anti. 6.573> Aut inter se se, aut soli frustraque ligantur. 
<pol. anti. 6.574> Quae vero fulcrum inclinato vertice quaerunt, 
<pol. anti. 6.575> Has eas materies agitat, que corpora circum 
<pol. anti. 6.576> Omnia perpetuis gyrando motibus ambit. 
<pol. anti. 6.577> Sunt ita dispositae, motum hunc ut ubique sequantur 
<pol. anti. 6.578> Invitae, nullo propriae conamine mentis; 
<pol. anti. 6.579> At vi, qua magnes ferrum trahit, ac sibi donat. 
<pol. anti. 6.580> Si quis agi ferrum stimulo arbitretur amoris, 
<pol. anti. 6.581> Aut furandi animo, magneti quam invidet, artem: 
<pol. anti. 6.582> Prodigus ille animi nimium, stolidusque vocetur. 
<pol. anti. 6.583> Quid si ego, dum saxis properans obmurmurat unda, 
<pol. anti. 6.584> Et quatit insultu ripas, et spumea circum 
<pol. anti. 6.585> Infremit, iratam ripae saxisque putarem, 
<pol. anti. 6.586> Quod sibi iucundos aditus obiecta morentur? 
<pol. anti. 6.587> Aut, quem recta negat cursum via, quaerere longe 
<pol. anti. 6.588> Circuitu, et reparare moras ardore fluendi? 
<pol. anti. 6.589> Denique, cum prunis candentibus aestuat, ignes 
<pol. anti. 6.590> Detrectare odiis, et in aera malle resolvi 
<pol. anti. 6.591> Ac fugere in fumum, quam subdi hostilibus armis? 
<pol. anti. 6.592> Quid si etiam flammas, quoniam sunt pabula flammis 
<pol. anti. 6.593> Utilia, idcirco quis crederet esse voraces, 
<pol. anti. 6.594> Quod pruritus edax rabiesque famelica vexet? 
<pol. anti. 6.595> Vel mare, cum terras veniens tegit, inde recursat 
<pol. anti. 6.596> Temporibus certis, et littora faecibus implet, 
<pol. anti. 6.597> Saepe etiam tumidos tollens ad sidera fluctus, 
<pol. anti. 6.598> Dissipat errantes, aut frangit rupe carinas; 
<pol. anti. 6.599> Conari excidium terris, temeraria coepta 
<pol. anti. 6.600> Nautarum ulcisci, studioque nitoris, inanes 
<pol. anti. 6.601> Quisquilias puro e gremio depellere dicam? 
<pol. anti. 6.602> An risum teneas auditum admissus? At ista, 
<pol. anti. 6.603> Exclamas iterum, per motus omnia fiunt 
<pol. anti. 6.604> Corporeos, quorum facile innotescit origo. 
<pol. anti. 6.605> Res est, confiteor, nulli non cognita. Verum 
<pol. anti. 6.606> Quidni corporeis ita motibus omnia fiant 
<pol. anti. 6.607> In brutis, quae consilio directa videntur? 
<pol. anti. 6.608> Quandoquidem licet, a minimis exordia sumam. 
<pol. anti. 6.609> Ostrea vix pelagi fundo gradiuntur, adhaerent 
<pol. anti. 6.610> Rupibus et saxis, vescuntur gramine, foetus 
<pol. anti. 6.611> Progenerant, reserare solent et claudere concham. 
<pol. anti. 6.612> Machina si tales aptata putetur in usus; 
<pol. anti. 6.613> Et ponam in capite et stomacho et genitalibus agmen 
<pol. anti. 6.614> Spirituum, simul et quaedam instrumenta movendi 
<pol. anti. 6.615> Corporis; haec tribuam solis discrimina motus 
<pol. anti. 6.616> Particulis, versus propriam impellentibus escam, 
<pol. anti. 6.617> Absque fame, seu notitia, aut cuppedine victus: 
<pol. anti. 6.618> Ut radix in pingue solum, peiore relicto 
<pol. anti. 6.619> commeat, et fundit silvam hinc atque inde comantem. 
<pol. anti. 6.620> Nec non convenient sibi mas et femina; sicut 
<pol. anti. 6.621> Conveniunt geminae per vincula mutua vites: 
<pol. anti. 6.622> Dispar finis erit, verum par causa modusque. 
<pol. anti. 6.623> Nonne etiam constat palmis haud crescere baccas, 
<pol. anti. 6.624> Ni prope sit coniux? Nonne omnis nunc quoque gentis 
<pol. anti. 6.625> Novimus arboreae gemino connubia sexu? 
<pol. anti. 6.626> Flumina materiae levis, insinuantis, aduncae, 
<pol. anti. 6.627> Per varios missa hinc, atque inde recepta meatus, 
<pol. anti. 6.628> Motabunt concham, ferrum ut magnete movetur, 
<pol. anti. 6.629> Ac melius longe; quia sunt ea corpora ferro 
<pol. anti. 6.630> Et fabrefacta magis, pluresque tributa per artus: 
<pol. anti. 6.631> Quin etiam varie; variis ut stridula ventis 
<pol. anti. 6.632> Pinnula seu malo in summo, seu culmine tecti 
<pol. anti. 6.633> Volvitur, et coeli partes versatur in omnes: 
<pol. anti. 6.634> Et rota iuncta rotae, quanquam uno fluminis ictu, 
<pol. anti. 6.635> Diversae currunt; si recta haec, illa supina est. 
<pol. anti. 6.636> Nobiliora parem servant animalia ritum, 
<pol. anti. 6.637> Etsi forte modo mirabiliore gerunt se; 
<pol. anti. 6.638> Machina quod longe data sit praestantior ipsis. 
<pol. anti. 6.639> Cur canis insequitur leporem cervumque caprumque 
<pol. anti. 6.640> Silvestrem? Quidam e cunctis animalibus exit 
<pol. anti. 6.641> Halitus, haud feriens oculos, sed nare sagaci 
<pol. anti. 6.642> Sensilis, atque humiles longum diffusus in auras, 
<pol. anti. 6.643> Graminibus pariter tritis ac sentibus haerens. 
<pol. anti. 6.644> Hunc non suscipimus, nec bellua suscipit omnis; 
<pol. anti. 6.645> At quae sola fuat venando nata, suasque 
<pol. anti. 6.646> Sic nares habeat textas, quas halitus intret: 
<pol. anti. 6.647> Ut sera non omnis velit omnem admittere clavim. 
<pol. anti. 6.648> Halitus hic valido catuli quatit impete nervos; 
<pol. anti. 6.649> Scintillant oculi; praecordia sanguine turgent; 
<pol. anti. 6.650> Pulmones iaciunt reclusis faucibus auram: 
<pol. anti. 6.651> Illinc latratus, quique artubus emicat ardor. 
<pol. anti. 6.652> Ergo quae cervus longo corpuscula tractu 
<pol. anti. 6.653> Emisit, nervis alte intricata caninis, 
<pol. anti. 6.654> Huc catulum rapiunt, unde effluxere; ruitque 
<pol. anti. 6.655> Impiger ad cervum loca per deserta vagantem, 
<pol. anti. 6.656> Aut recubantem inter frutices domitumque labore. 
<pol. anti. 6.657> Quam si spirituum seriem velutique catenam 
<pol. anti. 6.658> Amisit catulus, nimio sive impete raptus, 
<pol. anti. 6.659> Seu cervi facto in vestigia trita regressu, 
<pol. anti. 6.660> Sistitur, aut mutus male certis passibus errat, 
<pol. anti. 6.661> Seque agitans varie, simul anxius esse videtur; 
<pol. anti. 6.662> Si reperit, latrat rursum, ac velocior instat: 
<pol. anti. 6.663> Illius ad vocem sociorum turba recurrit. 
<pol. anti. 6.664> Saepe canes oculis tantum, nil nare cientur: 
<pol. anti. 6.665> Illos nullus odor, sed praedae irritat imago. 
<pol. anti. 6.666> Lucis enim radius, quem praeda obiecta reflectit, 
<pol. anti. 6.667> Postquam oculi tetigit fundum, tensoque receptus 
<pol. anti. 6.668> Reticulo, succussit agens primordia motus 
<pol. anti. 6.669> Nervorumque caput, se filia unde omnia produnt; 
<pol. anti. 6.670> Successi fontes animorum hinc inde fluentum 
<pol. anti. 6.671> Irrorant sparsos per segmina multa canales: 
<pol. anti. 6.672> Musculus hinc omnis concepto flumine turget. 
<pol. anti. 6.673> Assurgunt fibrae, et curvos breviantur in arcus, 
<pol. anti. 6.674> Ossaque, membrorum fundamina, subdita tollunt; 
<pol. anti. 6.675> Totaque compages in partem vertitur illam, 
<pol. anti. 6.676> Unde sibi veniunt irritamenta. Necesse 
<pol. anti. 6.677> Tunc igitur plane est, cum tantos machina motus 
<pol. anti. 6.678> Hauserit hinc, illuc etiam directa feratur. 
<pol. anti. 6.679> Quandoquidem radius, qui motus omnis origo est, 
<pol. anti. 6.680> Obiectaeque rei simulacrum in lumina defert, 
<pol. anti. 6.681> Inde venit semper, semperque revertitur illuc. 
<pol. anti. 6.682> Pondera non aliter comprensa rudente trahuntur, 
<pol. anti. 6.683> Et veniunt ad eum, qui dat motum ipse rudenti. 
<pol. anti. 6.684> Ut canis in cervum cursus,sic et fuga cervi 
<pol. anti. 6.685> Mechanico fit plana modo. Latratibus aures 
<pol. anti. 6.686> Ut primum sonuere, sono concussa movetur 
<pol. anti. 6.687> Machina tota repente feri, quem somnus in umbra 
<pol. anti. 6.688> detinuit; cutis arrigitur, nervique tremiscunt. 
<pol. anti. 6.689> Ecce animi cerebro delapsi concita membra 
<pol. anti. 6.690> Exagitant; et pulsa, procul discedere cogunt. 
<pol. anti. 6.691> Machina principiis nam talibus, ordine tali 
<pol. anti. 6.692> Compacta est, ut rumor eam sonitusque minaces 
<pol. anti. 6.693> Commoveant (licet illa minas urgensque periclum 
<pol. anti. 6.694> Nesciat) inque fugam vertant: velut igne fugatur 
<pol. anti. 6.695> Unda; Aeschynomenes ramus, cum tangitur, herbae. 
<pol. anti. 6.696> Sic bruta aufugiunt, ut cernas signa timoris 
<pol. anti. 6.697> A ritu pendere mero, quem condita servant 
<pol. anti. 6.698> Organa; non verum fugientibus esse timorem. 
<pol. anti. 6.699> Omnia nempe feras non aeque murmura turbant, 
<pol. anti. 6.700> Non omnes rerum effigies. Horrere videtur 
<pol. anti. 6.701> Hostem quaeque suum: cervi damaeque molossos, 
<pol. anti. 6.702> Accipitrem perdix, milvum gallina, lupumque 
<pol. anti. 6.703> Bos et ovis; latebras conquirit piscis in ulva, 
<pol. anti. 6.704> Ingruit ut trepidae populator lucius undae. 
<pol. anti. 6.705> Nullus ab innocuis metus est in gente ferina. 
<pol. anti. 6.706> Cur illud fugiant, hoc contra bruta sequantur, 
<pol. anti. 6.707> Haud aegre inspicies, positis que diximus. Omne est 
<pol. anti. 6.708> Arcanum in fabrica. Confestim nempe recedunt, 
<pol. anti. 6.709> Dissona cum veniunt illis; ac proinde sequuntur, 
<pol. anti. 6.710> Si cum propositis est convenientia rebus, 
<pol. anti. 6.711> Et quidem conus harmoniae, qui congruat. Ecce 
<pol. anti. 6.712> Si geminas fidium chordas quis tendat, eundem 
<pol. anti. 6.713> Ut sonitum reddant, cum tangitur altera plectro, 
<pol. anti. 6.714> Consona chorda tremit, fremitusque intacta repente 
<pol. anti. 6.715> Dat similes, aliisque silentibus una susurrat. 
<pol. anti. 6.716> Tum vitreo calici poteris quem pollicis ictu 
<pol. anti. 6.717> Deprendisse tonum, si voce imitatus acuta 
<pol. anti. 6.718> Accinis, hunc frangi, subitoque dehiscere cernes, 
<pol. anti. 6.719> Qui voces alias, gravioraque murmura temnat. 
<pol. anti. 6.720> Inde patet liquido, quid odore sonisque receptis 
<pol. anti. 6.721> Eveniat; qui dira fames, sitis improba vexet 
<pol. anti. 6.722> Corpora brutorum, non escae concita sensu, 
<pol. anti. 6.723> Non potus, at ventriculi prurigine tantum, 
<pol. anti. 6.724> Quae stimulat nervos, nec vero pungere cessat, 
<pol. anti. 6.725> Versus id omne agitans, ex quo mitescere possit. 
<pol. anti. 6.726> Quod si perspicuum non est, sic mota reapse 
<pol. anti. 6.727> Corpora brutorum, saltem est, sic posse moveri. 
<pol. anti. 6.728> Unde liquet mentis regimen nihil his opus esse. 
<pol. anti. 6.729> Ergo nullus amor, nullus timor esse putetur 
<pol. anti. 6.730> In brutis, quanquam id suadent fallacia signa. 
<pol. anti. 6.731> Nam timor est odium mortis, quae creditur instans; 
<pol. anti. 6.732> Nullo viva modo norunt animalia mortem: 
<pol. anti. 6.733> Ignoti nullus timor est, ut nulla cupido. 
<pol. anti. 6.734> Idcirco fugiunt, quoniam fugere illa necesse est: 
<pol. anti. 6.735> Et praedam invadunt, quia non invadere praedam 
<pol. anti. 6.736> Non possunt. Arcu velut evolat acta sagitta, 
<pol. anti. 6.737> Non arcum fugiens odio, sensuque timoris; 
<pol. anti. 6.738> Atque hominem ferit et lacerat sine motibus irae. 
<pol. anti. 6.739> Haud aliter si forte lupi venator odorem 
<pol. anti. 6.740> Vestibus attulerit, catuli latratibus aedes, 
<pol. anti. 6.741> Qui nunquam sensere lupum, vel questibus implent. 
<pol. anti. 6.742> Si vero catulam veneris prurigine dira 
<pol. anti. 6.743> Contabescentem tractaverit; ecce protervi 
<pol. anti. 6.744> Adveniunt, caudas agitant, ac murmure blando, 
<pol. anti. 6.745> Etsi nescierint uxorem, orare videntur. 
<pol. anti. 6.746> Nonne haec mechanico peragi moderamine clarum est? 
<pol. anti. 6.747> Saepe fit, obiicies, lepus ut cum traiicit agros, 
<pol. anti. 6.748> Continuo breviore via canis occupet acer: 
<pol. anti. 6.749> Certe consilium leporis praevidit acuto 
<pol. anti. 6.750> Iudicio; siquidem catus praevertere tentat. 
<pol. anti. 6.751> Saepe etiam noctu cum venit ad ostia notae 
<pol. anti. 6.752> Clausa domus, latrare gemens, discurrere circum; 
<pol. anti. 6.753> Inde fores repetens capite auscultare supino, 
<pol. anti. 6.754> Si forte audito reserentur: denique primum 
<pol. anti. 6.755> Ancillae ad strepitum, cauda gestire citata 
<pol. anti. 6.756> Protinus hinc atque hinc; tum demum admissus, oberrans, 
<pol. anti. 6.757> In varios, prae laetitia, prorumpere saltus. 
<pol. anti. 6.758> Hic spes, hic metus est, hic et prudentia mentis. 
<pol. anti. 6.759> Vidi equidem, vidi et stupui mirabile factum. 
<pol. anti. 6.760> Sed nihil hic mirabilius, nil pulchrius illis, 
<pol. anti. 6.761> Quae retuli; mores praesertim ac praelia narrans 
<pol. anti. 6.762> Baubacum et famulos tergo reptante gementes. 
<pol. anti. 6.763> Nimirum in cunctis rationem et clara fatebor 
<pol. anti. 6.764> Artis et ingenii passim documenta micare: 
<pol. anti. 6.765> Hinc non inficior brutis assistere mentem: 
<pol. anti. 6.766> At vero mens illa ubi sit, dignoscere fas est. 
<pol. anti. 6.767> Scilicet est eadem, qua machina flectitur armis 
<pol. anti. 6.768> Nostra volente animo: qua demum talia fiunt 
<pol. anti. 6.769> In nobis, quae nos ipsi effecisse videmur, 
<pol. anti. 6.770> Propterea quia cum volumus, sunt facta repente; 
<pol. anti. 6.771> Quanquam, ut praemonui, quo sint patranda labore, 
<pol. anti. 6.772> Et quibus auxiliis, sic ignoramus, ut illa 
<pol. anti. 6.773> Non fierent, si cuique, suos dum promovet artus, 
<pol. anti. 6.774> Vestigandum esset, qua sint ratione movendi. 
<pol. anti. 6.775> His igitur, quae nos spontanea dicimus ambo, 
<pol. anti. 6.776> Nil nisi velle damus. Supremae cetera causae 
<pol. anti. 6.777> Debentur; Manti nimirum cuncta scienti: 
<pol. anti. 6.778> Quae simul omnipotens cum sit, solo omnia nutu 
<pol. anti. 6.779> Exsequitur. Superest, ut sicut nostra voluntas 
<pol. anti. 6.780> Postulat hos motus, quos re non elicit ipsa, 
<pol. anti. 6.781> Pernoscamus, utrum e causa quoque prorsus eadem 
<pol. anti. 6.782> In brutis nasci possint animantibus; etsi 
<pol. anti. 6.783> Nulla voluntatis ratio dominetur in ipsis. 
<pol. anti. 6.784> Plurima sunt nobis etiam quae sponte putantur 
<pol. anti. 6.785> Elici, et eximio fiunt moderamine mentis, 
<pol. anti. 6.786> Ac certum ob finem et iusta ratione viarum; 
<pol. anti. 6.787> In quibus est animi manifesta incuria nostri. 
<pol. anti. 6.788> Rusticus, urbanus pariter, iuvenisque, senexque, 
<pol. anti. 6.789> Sicubi per saxosa viae aut per lubrica nutant, 
<pol. anti. 6.790> Persensere sibi nondum vestigia falli, 
<pol. anti. 6.791> Corpora cum subito librant, crus, brachia tendunt; 
<pol. anti. 6.792> Ignari quid agant et cur, aut quid sit agendum. 
<pol. anti. 6.793> Porrectis tamen hi firmant se vectibus; artem 
<pol. anti. 6.794> Mechanicam gestu, non cognitione professi. 
<pol. anti. 6.795> In teneros etiam improvisum si quid ocellos 
<pol. anti. 6.796> Involet, en refugit caput, it manus ante, periclum 
<pol. anti. 6.797> Avertens, animus quam sensit opemve ferendam. 
<pol. anti. 6.798> Sic et palpebras aperire et claudere promtum est. 
<pol. anti. 6.799> Sic inopinantes interdum verba ciemus, 
<pol. anti. 6.800> Seu vigiles aliquid meditati, seu quoque noctu 
<pol. anti. 6.801> Dum sopor altus habet. Ne multa insomnia dicam, 
<pol. anti. 6.802> Queis permissa sibi et tanquam rectore sepulto, 
<pol. anti. 6.803> Usque per insanos agitatur machina pulsus; 
<pol. anti. 6.804> Ambulat, exercet certamina, flumina tranat, 
<pol. anti. 6.805> tanquam animi vacua et menti subducta magistrae; 
<pol. anti. 6.806> Flumina; quae tranare vigil mens ipsa vetaret, 
<pol. anti. 6.807> Aut artem ignorans, aut capta horrore pericli. 
<pol. anti. 6.808> Si nihil hos praeter motus, humana propago 
<pol. anti. 6.809> Ederet, an velles homini concedere mentem? 
<pol. anti. 6.810> Sic et se motare feras sine mente licebit: 
<pol. anti. 6.811> Etsi, quae praestare solent, ratione sagaci 
<pol. anti. 6.812> Sunt directa quidem et prudentibus excita iussis, 
<pol. anti. 6.813> Nec sine consilio, sine cognitione geruntur: 
<pol. anti. 6.814> Qualia et arboribus modo mirabamur in ipsis; 
<pol. anti. 6.815> Nec tamen utilium plantis innata cupido est. 
<pol. anti. 6.816> Automaton parvo suspensum momine, parvo 
<pol. anti. 6.817> Impulsum, motus, quos credit sponte coortos, 
<pol. anti. 6.818> Affectusque omnes animi intus agentis, et iras 
<pol. anti. 6.819> Atque odia, invidiam et vivos simulabit amores: 
<pol. anti. 6.820> Dummodo mentem aliam fatearis, nempe supremam, 
<pol. anti. 6.821> Quae praefit. Quod quis si forte retorqueat in nos, 
<pol. anti. 6.822> Ne dicatur homo propria quoque mente carere; 
<pol. anti. 6.823> Non solum ex dictis, verum hoc convincitur ipso, 
<pol. anti. 6.824> Quod sibi quisque hominum sit conscius et sibi testis 
<pol. anti. 6.825> Ipse suae mentis: de se nemo ambiget unquam. 
<pol. anti. 6.826> Certe, si brutis animantibus inter agendum 
<pol. anti. 6.827> Consilii et propriae vis conscia mentis adesset, 
<pol. anti. 6.828> Atque affulgerent certi vestigia quaedam 
<pol. anti. 6.829> Delectus, ratio non his rata semper agendi 
<pol. anti. 6.830> Una foret; varii vario sed tempore motus 
<pol. anti. 6.831> Exorti, solitam seriem immutare laborum, 
<pol. anti. 6.832> Nativosque adeo possent infringere mores. 
<pol. anti. 6.833> Nam non omnis homo parili se tegmine vestit; 
<pol. anti. 6.834> Nec similem carpit victum, similemque loquelam 
<pol. anti. 6.835> Ore refert; nec totum uno fera bella per orbem 
<pol. anti. 6.836> More gerit, conditve domos, aut navigat aequor, 
<pol. anti. 6.837> Aut terram exercet; leges nec servat easdem. 
<pol. anti. 6.838> Sunt, quos humanae delectant pabula carnis: 
<pol. anti. 6.839> Sunt, quos plaustra vehunt saltus camposque per omnes; 
<pol. anti. 6.840> nec certis habitare locis, nec figere sedem, 
<pol. anti. 6.841> Nec bona civilis norunt consortia vitae. 
<pol. anti. 6.842> Quin ubi terrarum obliqui iam languida solis 
<pol. anti. 6.843> Spicula vix penetrant, exhausta pene pharetra, 
<pol. anti. 6.844> Mentiturque diem nive luna reflexa perenni, 
<pol. anti. 6.845> Gens ibi Pygmaeum, priscis incognita saeclis, 
<pol. anti. 6.846> Rangiferos agitant villosa in pelle sepulti; 
<pol. anti. 6.847> Vimineosque trahunt albo super aequore currus: 
<pol. anti. 6.848> Duratosque lacus concretaque flumina calcant, 
<pol. anti. 6.849> Et gelida effodiunt tepidos tellure penates, 
<pol. anti. 6.850> Cetorumque adipem potant prius igne liquatum. 
<pol. anti. 6.851> Quam multas uno in populo simul aspicis artes, 
<pol. anti. 6.852> Vivendique modos studia in diversa tributos? 
<pol. anti. 6.853> At vero ille feris tenor est, ut semper eandem 
<pol. anti. 6.854> Quaeque sui generis normam indeflexa sequatur. 
<pol. anti. 6.855> Quo ritu depasta suas apis Attica myrtos, 
<pol. anti. 6.856> Omnem mellifluis alvearibus ornat Hymettum, 
<pol. anti. 6.857> Hoc etiam dulcesque favos et candida mella 
<pol. anti. 6.858> Sarmaticae fabricantur apes. Lupus Afer in agnos 
<pol. anti. 6.859> Saevit ut Ausonius vel Persa: neque Indica vulpes 
<pol. anti. 6.860> In pullos aliam exercet, quam Gallica fraudem. 
<pol. anti. 6.861> Praedator cunctos populatur lucius amnes. 
<pol. anti. 6.862> insequitur cymbas toto canis orbe marinus, 
<pol. anti. 6.863> Tergeminoque aperit dentatas ordine fauces, 
<pol. anti. 6.864> Circumiens proram et puppim; si forte natantem 
<pol. anti. 6.865> Incaute, aut lapsum poterit discerpere nautam. 
<pol. anti. 6.866> Omnis aves vultur, capit omnis aranea muscas; 
<pol. anti. 6.867> Cunctos insidiis amfractus parietis implet 
<pol. anti. 6.868> Pensilibus, loca foeda seu et neglecta frequentans. 
<pol. anti. 6.869> et formica-leo praedam scrobe fallit euntem. 
<pol. anti. 6.870> Semper glandiferis inventa sub ilicibus sus. 
<pol. anti. 6.871> Semper et effossis latitare cuniculus antris 
<pol. anti. 6.872> Visus, amaracino gaudens et odore myricae. 
<pol. anti. 6.873> Unus hirundinibus mos est compingere nidum, 
<pol. anti. 6.874> Diluere argillam sorptis e flumine guttis, 
<pol. anti. 6.875> Ac faciles molli stipulas intexere limo, 
<pol. anti. 6.876> Et culicum aucupio totos absumere soles. 
<pol. anti. 6.877> Sic Philomela parem terris canit omnibus hymnum; 
<pol. anti. 6.878> Hymnum delicias veris, quem nulla maritans 
<pol. anti. 6.879> Aonidum vocem plectro, non flebilis Orpheus, 
<pol. anti. 6.880> Non Phoebi lyra, Mercurii non tibia vincat. 
<pol. anti. 6.881> Hinc tibi saepe dabit dulces incallida ludos, 
<pol. anti. 6.882> Dum se discruciat vano gallina pavore. 
<pol. anti. 6.883> Nam si suppositos anatum nutricula pullos 
<pol. anti. 6.884> Foverit ignorans: rupto vix cortice prodit 
<pol. anti. 6.885> Mendax progenies; studio praegestit aquarum, 
<pol. anti. 6.886> Et micat in benis nandi ingenerata voluptas. 
<pol. anti. 6.887> Ergo palus avidis ubi primum risit ocellis, 
<pol. anti. 6.888> Tunc generis memores, freta per cognata, per ulvas 
<pol. anti. 6.889> Abripit ingenium fidens et avita libido. 
<pol. anti. 6.890> Pipilat interea, stolide angitur, aestuat, ardet 
<pol. anti. 6.891> Falsa parens, rostroque monet, pennaque moratur, 
<pol. anti. 6.892> certatque audaces arcere minacibus undis. 
<pol. anti. 6.893> At postquam indocilem per amica pericula cernit 
<pol. anti. 6.894> Praecipitare gregem, trepidans revocatque, ruitque 
<pol. anti. 6.895> Exanimata, gemens, inviso in margine cursans; 
<pol. anti. 6.896> Iurgiaque ingeminat rabie, ceu mater, anili. 
<pol. anti. 6.897> Nam putat esse suos; et avorum vivere ritu 
<pol. anti. 6.898> Stultae est una salus; alieni nescia moris, 
<pol. anti. 6.899> Tuto non videt ire leves impune natatu. 
<pol. anti. 6.900> Saepe autem faciunt sic laeve bruta quod ipsis 
<pol. anti. 6.901> Nativum est, ut tibi potius dementia vera, 
<pol. anti. 6.902> Quam vis consilii quaedam ingeniumve putetur. 
<pol. anti. 6.903> Omnis enim ac semper triplicem canis exigit ante 
<pol. anti. 6.904> Quam iaceat, gyrum: calcando nempe videtur 
<pol. anti. 6.905> Exaequare torum, quo mollius ipse recumbat: 
<pol. anti. 6.906> Hoc petra faciet super, atque in marmore duro. 
<pol. anti. 6.907> Posticis pedibus, quo stercora celet, in horto 
<pol. anti. 6.908> Scalpit humum feles: curam hanc et cernis inanem 
<pol. anti. 6.909> Strata pavimento si forte cubicula foedet. 
<pol. anti. 6.910> Ensis equum pupugit; non hic se summovet, imo 
<pol. anti. 6.911> Nititur in ferrum, corpusque in vulnera trudit. 
<pol. anti. 6.912> Si quando stabulum conceptis ignibus ardet, 
<pol. anti. 6.913> Ille mano constans, nec postibus exit apertis, 
<pol. anti. 6.914> Quidquid agant famuli; et flamma fumoque necatur. 
<pol. anti. 6.915> Quid referam stultis de papilionibus? Unum 
<pol. anti. 6.916> Exitii quibus est cunctis genus, ire volando 
<pol. anti. 6.917> Fatalem ad lychnum: quod si semel inde recedant 
<pol. anti. 6.918> Semianimes, iterum repetunt incendia laeti; 
<pol. anti. 6.919> Quos fratrum alliciunt exusta cadavera, nedum 
<pol. anti. 6.920> Avertant; donec ponant in lumine vitam. 
<pol. anti. 6.921> Psittacus humanas imitatur gutture voces, 
<pol. anti. 6.922> Et quemcumque sonum lingua moderante figurat: 
<pol. anti. 6.923> Cur potuit nondum tandem assuetudine longa 
<pol. anti. 6.924> Discere, prolatis que sit sententia verbis? 
<pol. anti. 6.925> Sed cernere ac frustra rogat et respondet, inani 
<pol. anti. 6.926> Garrulitate loquax; veluti germanica iustos 
<pol. anti. 6.927> Cymbala dant modulos; similes et Belgica late 
<pol. anti. 6.928> Tympana templorum celsis e turribus edunt. 
<pol. anti. 6.929> Extremum, tibi quod super his proponimus, hoc est: 
<pol. anti. 6.930> Omne animal ruit in venerem, fecunda libido 
<pol. anti. 6.931> Cuncta tenet: veneris quae meta est? Nonne propago? 
<pol. anti. 6.932> Omne animal sitiens lympham sibi poscit, et escam 
<pol. anti. 6.933> Esuriens: quinam est finis potusque cibique? 
<pol. anti. 6.934> Nonne ut ieiunum corpus, cui semina vitae 
<pol. anti. 6.935> Diffugiunt semper, recreetur utraque medela; 
<pol. anti. 6.936> Et novus attritos sanguis suffulciat artus? 
<pol. anti. 6.937> Scilicet hoc animo, et ne desit bucera proles, 
<pol. anti. 6.938> lascivire putas per pascua laeta iuvencum? 
<pol. anti. 6.939> Aut seriem annorum longam sibi quaerere pastu; 
<pol. anti. 6.940> ne torpescat iners venis liquor, et quasi flore 
<pol. anti. 6.941> Decusso tandem flaccescant rancida membra: 
<pol. anti. 6.942> Quod neque nutricis iam doctus lambere mammas 
<pol. anti. 6.943> A genitrice recens, nos inter cogitat infans? 
<pol. anti. 6.944> Absit ut haec dicas. Igitur mens altera certe 
<pol. anti. 6.945> Consilium hoc iniit, quod bruta ignara sequuntur, 
<pol. anti. 6.946> Et pueri, et multis plerumque in rebus adulti. 
<pol. anti. 6.947> Verum inquis, possum hic a mente abiungere sensus, 
<pol. anti. 6.948> Atque animi veluti partem concedere brutis, 
<pol. anti. 6.949> Quae minus excelsa est, ignobiliorque videtur: 
<pol. anti. 6.950> Scilicet innatos ad certa cupidinis aestus, 
<pol. anti. 6.951> Et vim noscendi quaedam sibi congrua tantum, 
<pol. anti. 6.952> Ac declinandi contraria, seque tuendi; 
<pol. anti. 6.953> Sola, hominem que nobilitat, ratione negata. 
<pol. anti. 6.954> Quid vetat omnigenas in mundo ponere mentes, 
<pol. anti. 6.955> Atque alias aliis meliores? Optima nobis 
<pol. anti. 6.956> Obtigerit, peior brutis, et pessima forsan 
<pol. anti. 6.957> Illis, quae summe stupida et spernenda videntur. 
<pol. anti. 6.958> Nullis invideo mentem; da quamlibet, illa 
<pol. anti. 6.959> Lege, ut vel minimam cunctarum atque ordinis imi 
<pol. anti. 6.960> Agnoscas incorpoream, expertemque ruinae. 
<pol. anti. 6.961> Sensus enim mens est per corpus corpora noscens; 
<pol. anti. 6.962> Ac praeter mentem, nil noscere, nil dare motum, 
<pol. anti. 6.963> Nil aut velle potest, aut nolle. Satisne probavi? 
<pol. anti. 6.964> Materies super ingenitam se attollere sortem 
<pol. anti. 6.965> Non valet, aut mentis proprios invadere fines. 
<pol. anti. 6.966> Mens omnis mens est; sive ad sublimia tendit, 
<pol. anti. 6.967> Sive moratur in exiguis, multumve parumve, 
<pol. anti. 6.968> Seu male, seu bene, sue melius meliusque gradatim. 
<pol. anti. 6.969> Namque agit omnimodis, diversaque nomina sumit, 
<pol. anti. 6.970> Cum diversa facit. Sensum illam nominitamus, 
<pol. anti. 6.971> Res ubi corporeas instructa per organa noscit 
<pol. anti. 6.972> Obiectas, et membra sibi sociata moventes: 
<pol. anti. 6.973> Phantasiam vero, quando simulacra capessit 
<pol. anti. 6.974> Apprendens, fibris alte conscripta profundis: 
<pol. anti. 6.975> Vim reminiscendi, quoties vestigia rerum, 
<pol. anti. 6.976> Quae suscepta prius, cerebroque insculpta sedebant, 
<pol. anti. 6.977> Tandem aliquo revocata modo renovataque rursum 
<pol. anti. 6.978> Perlustrat, gazae relegens monumenta vetustae: 
<pol. anti. 6.979> Intellectum adeo, cum tali corporis usa 
<pol. anti. 6.980> Subsidio, vel corporeas assurgere promta 
<pol. anti. 6.981> Effigies super, ingenitos se accingit ad ausus; 
<pol. anti. 6.982> Et meditatur agens intrinsecus, omnia pendit, 
<pol. anti. 6.983> Iudiciumque ferens argumentatur, et auget 
<pol. anti. 6.984> Notitiem, in notis soles ignota tueri: 
<pol. anti. 6.985> Inde voluntatem, dum illis se adiungere certae 
<pol. anti. 6.986> Quae bona visa sibi; vel se cupit esse remotam 
<pol. anti. 6.987> Prorsus ab his, quae forte mali sub imagine sensit. 
<pol. anti. 6.988> Et re pro varia tunc spes, metus, ira, libido 
<pol. anti. 6.989> Dicitur, unius quae sunt discrimina causae. 
<pol. anti. 6.990> Horum si quaedam brutis animantibus, imo 
<pol. anti. 6.991> Unum si tribuas, mentem largiris eandem 
<pol. anti. 6.992> Natura ac nostram, generis licet inferioris; 
<pol. anti. 6.993> Et quasi plebeiam, dum nostra fruetur honore 
<pol. anti. 6.994> Patricio, quod se maioribus implicat ausis, 
<pol. anti. 6.995> Aut melius structis operatur in artubus: aufers 
<pol. anti. 6.996> Partem operum, non partem animi; simul organa forsan 
<pol. anti. 6.997> Accusas modicis duntaxat idonea rebus, 
<pol. anti. 6.998> Atque ad praecelsas minus inservire parata. 
<pol. anti. 6.999> Sic homo bellua erit praestantior; ipsa vicissim 
<pol. anti. 6.1000> Bellua vilis homo. Sic dum componere magna 
<pol. anti. 6.1001> Nil veritus parvis, aequabilitate pudenda 
<pol. anti. 6.1002> Deprimere humanum tantas genus, atque ferinam 
<pol. anti. 6.1003> Coniicere in sortem, non deprimis; evehis illud, 
<pol. anti. 6.1004> Quod natat aut serpit, reptatve aut fertur in auras. 
<pol. anti. 6.1005> Huic incorporeos, atque ut sine partibus ullis, 
<pol. anti. 6.1006> Sic leti expertes animos concedis amicus; 
<pol. anti. 6.1007> Quos inconcussis nixos radicibus, unus 
<pol. anti. 6.1008> destruere ac nihilo possit mandare creator. 
<pol. anti. 6.1009> Inde feras ad nostra vocas consortia; sortem 
<pol. anti. 6.1010> Nostram non mutas. Homini sua iura manebunt. 
<pol. anti. 6.1011> Denique mens aderit brutis, vel deerit; at ipsis 
<pol. anti. 6.1012> Si dederis mentem, prorsus nequit illa perire 
<pol. anti. 6.1013> Naturae vitio. Per se non interit unquam 
<pol. anti. 6.1014> Quidquid agit nutu proprio; quia corporis expers. 
<pol. anti. 6.1015> Ergo dum sensum brutis animantibus addis, 
<pol. anti. 6.1016> Tu cave plus multo quam forte putaveris, addas. 
<pol. anti. 6.1017> Nam quaecunque probant ursum, tigrimve, lupumve 
<pol. anti. 6.1018> Nosse suas et amare dapes, consurgere in iras, 
<pol. anti. 6.1019> Atque ex proposito sectari, quaerere, niti; 
<pol. anti. 6.1020> Et formicam et apem sibi longa aestate paratos 
<pol. anti. 6.1021> Accumulare cibos, hiemis ne tempore desint; 
<pol. anti. 6.1022> Denique tot narrata prius portenta laborum; 
<pol. anti. 6.1023> Haec non mirifico tantum praecellere sensu, 
<pol. anti. 6.1024> Sed ratione probant ipsa et prudentibus uti 
<pol. anti. 6.1025> Consiliis, et delectu potiore viarum 
<pol. anti. 6.1026> Ad metam quo perveniant; et cernere verum 
<pol. anti. 6.1027> Rebus in occultis, et divinare futuras. 
<pol. anti. 6.1028> Nam si, vindictae stimulo impellente vel ira, 
<pol. anti. 6.1029> Pungit apis, custos vere studiosa favorum, 
<pol. anti. 6.1030> Posse nocere igitur venientem novit; at illi 
<pol. anti. 6.1031> Si transfigatur telo cutis, inde futurum, 
<pol. anti. 6.1032> Ut moerens alio, victusque dolore recedat. 
<pol. anti. 6.1033> Quin etiam novit promtum haec ad vulnera telum 
<pol. anti. 6.1034> Esse sibi. Quot sunt, quae iam cognoscit? Et unde? 
<pol. anti. 6.1035> Alituum pullus, primum se credere cento 
<pol. anti. 6.1036> Cum coepit trepidans, et fidere mollibus alis; 
<pol. anti. 6.1037> Ignotas adeo si destinat ire per auras, 
<pol. anti. 6.1038> Posse colare igitur sentit se; et in aere fulcrum 
<pol. anti. 6.1039> Non fore, ni volitet; nec sat, si simplice penna 
<pol. anti. 6.1040> Moliretur iter, pennam sed utramque movendo, 
<pol. anti. 6.1041> Sustentaturum iusto se pondere corpus. 
<pol. anti. 6.1042> Unde habet has tiro species arcanaque motus? 
<pol. anti. 6.1043> Et iumenta, quibus nunquam fluviatilis undae 
<pol. anti. 6.1044> Planities tentata pede est aut visa per aevum, 
<pol. anti. 6.1045> Adducta e stabilis cum stant in margine ripae, 
<pol. anti. 6.1046> Lintrem intrare timent; et, si instat verbere ductor 
<pol. anti. 6.1047> Improbus, obsistunt, atque in sua lora rebellant; 
<pol. anti. 6.1048> Aversaque fremunt longum cervice, priusquam 
<pol. anti. 6.1049> Dimoveant se se; tandem domitante flagello 
<pol. anti. 6.1050> Ingressum trepida tentant cunctantia planta; 
<pol. anti. 6.1051> Ceu levibus tabulis diffisa soloque labanti, 
<pol. anti. 6.1052> Naturae et gnara humentis, quae praegrave corpus 
<pol. anti. 6.1053> Non ferat, exclusaque animantes enecet aura. 
<pol. anti. 6.1054> Si fluvio inciderint, (namque ultro gens natat omnis 
<pol. anti. 6.1055> Quadrupedum) mora nulla, natant; interrita fluctum 
<pol. anti. 6.1056> Proscindunt, neque habent, qui ducere motibus aequis 
<pol. anti. 6.1057> Ante retroque pedes doceat. Quis tale periclum 
<pol. anti. 6.1058> Indicat ignaris, vitandique indidit artem? 
<pol. anti. 6.1059> Haud aliter campo properans canis acer aperto, 
<pol. anti. 6.1060> Si cursu in medio scrobe sistitur improvisa, 
<pol. anti. 6.1061> Protinus e summo spectans, obstantia pendit; 
<pol. anti. 6.1062> Atque ideo foveam cum traiicere impete primo 
<pol. anti. 6.1063> Desperet, cedit retro, spatiique relinquit 
<pol. anti. 6.1064> Quod satis est, celer ut remeans ac viribus auctis, 
<pol. anti. 6.1065> Ingentem saltu valeat superare lacunam. 
<pol. anti. 6.1066> Unde scit augeri sumto conamine vires, 
<pol. anti. 6.1067> Et quae cum spatio sit convenientia nisus? 
<pol. anti. 6.1068> Quadrupedes inter, pariendi tempore certo, 
<pol. anti. 6.1069> Femina quaeque, sibi obstetrix aptissima, foetum 
<pol. anti. 6.1070> Lambit et exsiccat: viscus, quo nuper in alvo 
<pol. anti. 6.1071> Foetus alebatur, mandens, torquetque secatque; 
<pol. anti. 6.1072> Ne stillans tenero decedat corpore sanguis 
<pol. anti. 6.1073> Per varios, illum qui devexere, canales; 
<pol. anti. 6.1074> Quosque uteri fundo partus divulsit apertos. 
<pol. anti. 6.1075> Quae mulier, si non didicit, tam docta futura est, 
<pol. anti. 6.1076> Ut sciat et medicum pertentet sponte laborem? 
<pol. anti. 6.1077> Aestivae volucres, Libycis quas finibus ardor 
<pol. anti. 6.1078> Immodicus, nostris expellit frigida bruma, 
<pol. anti. 6.1079> Cum primum vertere solum, diversane mundi 
<pol. anti. 6.1080> Climata rescierant; et fluctus aequoris ultra, 
<pol. anti. 6.1081> Quod medium late terrarum interluit orbem, 
<pol. anti. 6.1082> Esse plagas curru solis propiore tepentes; 
<pol. anti. 6.1083> Quas neque deturpent hiemes, nec frigus adurat? 
<pol. anti. 6.1084> Quis monet in turmas cogi autumnalibus horis? 
<pol. anti. 6.1085> Et fremere in caveis abeundi tempore sueto 
<pol. anti. 6.1086> Vel cicures (quanquam experientia nulla praeivit) 
<pol. anti. 6.1087> Unguibus et rostro pennisque lacessere clathros, 
<pol. anti. 6.1088> Molirique fugam, et vetita praeferre dolorem? 
<pol. anti. 6.1089> Unde fit, ut multae stagnis, etiam agmine facto, 
<pol. anti. 6.1090> Dent se praecipites (quas aut violentior auster 
<pol. anti. 6.1091> Ire vetat peregre, vel praecox occupat algor) 
<pol. anti. 6.1092> Sex ibi continuos omni procul aere menses, 
<pol. anti. 6.1093> Ceu vitae pausam, in coeno putribusque lacunis 
<pol. anti. 6.1094> Acturae exanimes, donec cum vere resurgant? 
<pol. anti. 6.1095> Quis dedit hunc morem, et redituri pignora motus? 
<pol. anti. 6.1096> Sic etiam totum perdix innupta per annum, 
<pol. anti. 6.1097> Et quae sola domi residens, nil vidit ab ovo 
<pol. anti. 6.1098> Nativam praeter casulam, potumque cibumque 
<pol. anti. 6.1099> Quo vixit; sub finem hiemis, cum vere tepescunt 
<pol. anti. 6.1100> Accedente dies, iuveni sociata marito, 
<pol. anti. 6.1101> Quem servabit anus pariter sub clavibus arcte, 
<pol. anti. 6.1102> Nec minus ignaro; primum stupefacta videtur 
<pol. anti. 6.1103> Admirans sibi consimilem, ac tremebunda pavescit: 
<pol. anti. 6.1104> Mox assuefieri propiusque agnosse sodalem 
<pol. anti. 6.1105> Incipit, ac teneros non dedignatur amores 
<pol. anti. 6.1106> Hospitis: inde brevi celebrat connubia pacto. 
<pol. anti. 6.1107> Cum tandem expletae veneris deferbuit aestus, 
<pol. anti. 6.1108> Multo se gravidam foetu, sedemque parandam 
<pol. anti. 6.1109> Venturis, quot sint quasi iam praesentiat, ovis 
<pol. anti. 6.1110> Cognoscit: paleas atque obvia gramina rostro 
<pol. anti. 6.1111> Colligit, intorquet, plectit; teretemque canistrum 
<pol. anti. 6.1112> Circinat, et cunas numeri molisque capaces 
<pol. anti. 6.1113> Aedificat prudens; ne forte cadentia partu 
<pol. anti. 6.1114> Pignora rumpantur, vel dilabantur acervo: 
<pol. anti. 6.1115> Ultima cum stratis effudit mollibus, intrat 
<pol. anti. 6.1116> Multa cavens nidum tremulo pede; contrahit ungues 
<pol. anti. 6.1117> Innocuos, fragilemque timet contingere testam, 
<pol. anti. 6.1118> Deprimiturque super: calido tunc pectore pullis 
<pol. anti. 6.1119> Incubat, excludi donec concesserit aetas. 
<pol. anti. 6.1120> Atque ubi iam matura dies e carcere trudit 
<pol. anti. 6.1121> Formatos, tunicamque rudi pertundere rostro 
<pol. anti. 6.1122> Nituntur; iuvat haec nisus, ergastula rumpit, 
<pol. anti. 6.1123> Conscia quid poscant: nam si quod inane fit ovum, 
<pol. anti. 6.1124> Non feriet. Pergit nudatam fomite prolem 
<pol. anti. 6.1125> Assiduo recreare, ac sensim ad luminis auras 
<pol. anti. 6.1126> Perducit, praebetque levem titubantibus escam. 
<pol. anti. 6.1127> Ista vides, miraris, et ipse admiror; at ultra 
<pol. anti. 6.1128> Prosequor, et miranda magis mihi causa videtur. 
<pol. anti. 6.1129> Nam quis inexpertam docuit, matremque futuram 
<pol. anti. 6.1130> Praemonuit, quidnam pariendis foetibus esset 
<pol. anti. 6.1131> Opportunum? Et quos testacea contegit ovi 
<pol. anti. 6.1132> Concha sinu, qua sint cura, quo tempore formam Sumturi? 
<pol. anti. 6.1133> Quare sint ova calore fovenda? 
<pol. anti. 6.1134> Qui didicit genitalem illum sibi inesse calorem? 
<pol. anti. 6.1135> Exclusi foetus, cur turturis atque columbae 
<pol. anti. 6.1136> More cibum haud capiant? cur omnia denique ritu 
<pol. anti. 6.1137> Perdicum facienda? Bonae quis munia matris 
<pol. anti. 6.1138> Monstravit? Certe non haec sine mente fuerunt, 
<pol. anti. 6.1139> Non sine consilio. Si ponis in alite mentem, 
<pol. anti. 6.1140> Ergo inventricem censes, rerumque peritam 
<pol. anti. 6.1141> Quas didicit nunquam, sed divinasse putanda est. 
<pol. anti. 6.1142> Instinctu sed enim fiunt haec omnia dicis; 
<pol. anti. 6.1143> Hoc duce bruta gerunt animantia quidquid agendum est, 
<pol. anti. 6.1144> Quamvis ignorent et quare et quid sit agendum. 
<pol. anti. 6.1145> Ast ego iure pari alternantes aequoris aestus 
<pol. anti. 6.1146> Instinctu fieri dicam, si dicere tantum 
<pol. anti. 6.1147> Sufficiat. Mihi rem poscenti, vana reponis 
<pol. anti. 6.1148> Nomina, quae ratio propriis eliminat oris? 
<pol. anti. 6.1149> Haec, precor, indoctae plebi stupidaeque relinquas, 
<pol. anti. 6.1150> Nam ratio, ad vulgi morem si quando loquendi 
<pol. anti. 6.1151> Dat veniam, (quo saepe adigit sermonis egestas, 
<pol. anti. 6.1152> Aut fandi commune genus) iam non sinit, ex quo 
<pol. anti. 6.1153> Ipsae inquiruntur causae ac primordia rerum: 
<pol. anti. 6.1154> Tunc accuratis opus est rem reddere verbis. 
<pol. anti. 6.1155> Instinctus igitur quid inani nomine signas? 
<pol. anti. 6.1156> Mentem aliquam, necne? At si nullam, machina tantum 
<pol. anti. 6.1157> Eximia est: si quam; brutine in corpore agentem, 
<pol. anti. 6.1158> An bruto externam? Canis aeger gramina quaerit, 
<pol. anti. 6.1159> Ipse sibi medicus. Quod agit, ratione magistra 
<pol. anti. 6.1160> Efficitur; neque agat sapientius ipse Machaon: 
<pol. anti. 6.1161> Hac una siquidem reperit solamen in herba. 
<pol. anti. 6.1162> Ergo mens quaedam rationis lumine pollens 
<pol. anti. 6.1163> Huc iubet ire canem. Sed quae mens? Mens canis ipsa? 
<pol. anti. 6.1164> Pro pudor! Oppletae languens angoribus alvi, 
<pol. anti. 6.1165> Quo didicit pacto purgandum corpus? Et illo 
<pol. anti. 6.1166> Gramine purgari? Gramenque, ut prosit, edendum? 
<pol. anti. 6.1167> Illius in foliis, non in radice sitam vim? 
<pol. anti. 6.1168> Praeterea, quantum ex illo decerpere fas sit? 
<pol. anti. 6.1169> Esto noverit haec, potuit quae discere nunquam: 
<pol. anti. 6.1170> Qui multas inter plantas, quae proderit una, 
<pol. anti. 6.1171> Seliget hanc prudens! an odore, colore, figura? 
<pol. anti. 6.1172> Vidit et olfecit nunquam: tamen impete raptus 
<pol. anti. 6.1173> It canis; hanc optat quaeritque ac seligit unam. 
<pol. anti. 6.1174> Id neque percelebris Podalirius, aut sibi tantum 
<pol. anti. 6.1175> Arroget Hippocrates; quos scilicet una peritos 
<pol. anti. 6.1176> Et gravibus studiis, et longo parta labore 
<pol. anti. 6.1177> Morborum atque artis medicae experientia fecit: 
<pol. anti. 6.1178> Id praestare queat vix ipse Asclepius heros; 
<pol. anti. 6.1179> Cui disciplinam cum vita infudit Apollo. 
<pol. anti. 6.1180> Si talem instinctum das, mentibus esse ferinis, 
<pol. anti. 6.1181> Quem natura parens homini plerumque negavit, 
<pol. anti. 6.1182> Ecce supra mentis longe fastigia nostrae 
<pol. anti. 6.1183> Non modo callentem catulum tot Paeonis artes, 
<pol. anti. 6.1184> Non modo perdicem, sed avem quamcunque, sed omne 
<pol. anti. 6.1185> Brutorum genus extollis; taurosque, suesque, 
<pol. anti. 6.1186> Et pecudes, et pisciculos, et grandia cete, 
<pol. anti. 6.1187> Semideosque facis. Quae si tibi certa videntur, 
<pol. anti. 6.1188> Quo iure imbellem populum, et nil tale merentem, 
<pol. anti. 6.1189> Per mare, per terras, nunc vi, nunc fraude maligna 
<pol. anti. 6.1190> Insequeris captans, indefensumque trucidas, 
<pol. anti. 6.1191> Atque coras? Inter lusus et gaudia ruris 
<pol. anti. 6.1192> Annumeras belli genus hoc immite, nefandum, 
<pol. anti. 6.1193> Ignavumque? Lupo quare crudelior ipso, 
<pol. anti. 6.1194> (Cui te rivalem praestas et quem invidus horres, 
<pol. anti. 6.1195> Non osor feritatis, at aemulus) omne per aevum 
<pol. anti. 6.1196> Innocuas occidere oves, mactare iuvencos 
<pol. anti. 6.1197> Non dubitas, fluit unde tibi tot copia rerum; 
<pol. anti. 6.1198> Et quibus est post longam operam, nex, unica merces? 
<pol. anti. 6.1199> Cur hominum foribus laniata cadavera prostant; 
<pol. anti. 6.1200> Et tua fraterna convivia caede parantur? 
<pol. anti. 6.1201> Dic age, non pudor est miserorum sanguine vesci! 
<pol. anti. 6.1202> Praecipue cum sint vestrae sic legis amantes, 
<pol. anti. 6.1203> Atque voluptatem tanta cum laude sequantur, 
<pol. anti. 6.1204> Ut nullum invenias Epicuri de grege toto 
<pol. anti. 6.1205> Discipulum, melius iurantem in verba magistri. 
<pol. anti. 6.1206> Quippe Deum auctorem, et vitam post fata futuram 
<pol. anti. 6.1207> Ignorant, nulla se religione coercent, 
<pol. anti. 6.1208> Nec Phlegethonta trucem, aut Acherusia templa tremiscunt. 
<pol. anti. 6.1209> Insontes victum carpunt, et gaudia captant, 
<pol. anti. 6.1210> Et luctum fugiunt, naturae lumine ducti: 
<pol. anti. 6.1211> Nec plus, quam satis est ad vitam, nec minus optant. 
<pol. anti. 6.1212> O Physici! O vere sapientes, atque beati! 
<pol. anti. 6.1213> O Epicurea dignissima turba palaestra! 
<pol. anti. 6.1214> Verum est eximiis iniuria mentibus atrox 
<pol. anti. 6.1215> Corporeas quod ais, vel dum ipsas numine quodam 
<pol. anti. 6.1216> Divinaque aura et monitis coelestibus imples; 
<pol. anti. 6.1217> Nec minus immani leto quam corpora damnas. 
<pol. anti. 6.1218> Ostensum est liquido rem, quae cognoscit et optat, 
<pol. anti. 6.1219> Esse individuam, atque adeo non posse resolvi: 
<pol. anti. 6.1220> Ergo immortalem. Quanto manifestius illam, 
<pol. anti. 6.1221> Quae non coniiciens tantum,, sed lumine certo 
<pol. anti. 6.1222> Praevidet, ac sequitur sibi commoda, noxia vitat. 
<pol. anti. 6.1223> Sunt genii, non sunt animi, te iudice, molem 
<pol. anti. 6.1224> Qui brutorum agitant, ac se illo corpore miscent. 
<pol. anti. 6.1225> Dic igitur sene cum Samio, Indorumque Sophistis, 
<pol. anti. 6.1226> Qui gregibus parcunt, et religione sacratis 
<pol. anti. 6.1227> In bobus venerantur avos animasque parentum: 
<pol. anti. 6.1228> Dic cum Niliaci priscis cultoribus agri, 
<pol. anti. 6.1229> Unam corporibus variis succedere mentem; 
<pol. anti. 6.1230> Alternisque novas post funera singula formas 
<pol. anti. 6.1231> Induere: ut vestes exesas tempore multo 
<pol. anti. 6.1232> Ponimus, atque novis iterum mutare solemus; 
<pol. anti. 6.1233> Et nunc velleribus tegitur, quem texerat aurum. 
<pol. anti. 6.1234> Nam licet haec mera sint deliria, non tamen ipsam 
<pol. anti. 6.1235> Offendunt naturam animi, penitusve repugnant; 
<pol. anti. 6.1236> Imo nec sola possunt ratione refelli. 
<pol. anti. 6.1237> Sed legem infusam menti sine mente suprema, 
<pol. anti. 6.1238> Instinctus et materiae de fonte fluentes 
<pol. anti. 6.1239> Dicere, desipere est. Aut brutis abnue sensum, 
<pol. anti. 6.1240> Deme voluntatem, et propria quae sponte geruntur; 
<pol. anti. 6.1241> Aut, ea si dederis cum vulgo, da quoque mentem 
<pol. anti. 6.1242> His incorpoream; nobis qualem esse probavi. 
<pol. anti. 6.1243> Corporea esse nequit nostrae mens aemula mentis. 
<pol. anti. 6.1244> Instinctus igitur nil sunt;; nisi voce sub illa 
<pol. anti. 6.1245> Mentem aliquam revera intelligis intus agentem, 
<pol. anti. 6.1246> Et quae provideat, quae disserat, intima norit, 
<pol. anti. 6.1247> Utile damnoso discernat, et omnia rerum, 
<pol. anti. 6.1248> Quae prius accepit, simulacra haerentia servet; 
<pol. anti. 6.1249> Vel mentem externam, quae corpora caeca gubernans 
<pol. anti. 6.1250> Internae gerat usque vices. Nam quidquid in orbe est, 
<pol. anti. 6.1251> Aut mens est, aut materies, aut prorsus inhaeret 
<pol. anti. 6.1252> Alterutri; nec qui modus est unius, hic esse 
<pol. anti. 6.1253> Alterius poteris: quia scilicet utraque semper 
<pol. anti. 6.1254> Insuperabilibus seiungitur intervallis. 
<pol. anti. 6.1255> Iam vero in brutis si dicas prorsus inesse 
<pol. anti. 6.1256> Nil nisi corporeum, per me licet; at simul ipsis 
<pol. anti. 6.1257> Notities et amor mensque omnis tollitur: una 
<pol. anti. 6.1258> Mire structa quidem, verum mera machina restat; 
<pol. anti. 6.1259> An mera, succlamas, haec edere machina possit? 
<pol. anti. 6.1260> Unde tibi stupor atque mihi, quod pleraque vires 
<pol. anti. 6.1261> Humanae exsuperant mentis? Tu videris, orbi 
<pol. anti. 6.1262> Qui vacuo atque atomis nil das praestantius; at nos 
<pol. anti. 6.1263> Qui numen rerum causam artificemque fatemur, 
<pol. anti. 6.1264> Tuto affirmamus, cuncta haec ratione suprema 
<pol. anti. 6.1265> Confieri, atque feras, regitur qua mundus, eadem 
<pol. anti. 6.1266> Mente regi, tales quae concinnavit ad usus 
<pol. anti. 6.1267> Automata, et tam clara sui monumenta reliquit. 
<pol. anti. 6.1268> Mentem ergo in brutis propriam perquirere vanum est. 
<pol. anti. 6.1269> Arguit in fabro, non in se machina mentem. 
<pol. anti. 6.1270> Certe pistrinum venti seu fluminis actu 
<pol. anti. 6.1271> Mobile, concordique molas vertigine volvi 
<pol. anti. 6.1272> Qui videt, ac frumenta teri intercepta, simulque, 
<pol. anti. 6.1273> Seposita per subtiles farragine caulas, 
<pol. anti. 6.1274> Crescere congeriem purae tenuisque farinae, 
<pol. anti. 6.1275> Et solo haec aurae, vel aquae contingere nisu, 
<pol. anti. 6.1276> Percontaretur frustra, num machina mentem 
<pol. anti. 6.1277> Possideat, quoniam cernit vestigia mentis. 
<pol. anti. 6.1278> Sic thecam inspiciens, in qua pila pendula nomen 
<pol. anti. 6.1279> Pondere librato moderatur passibus aequis; 
<pol. anti. 6.1280> Multiplicesque rotas agitans, velut aemula coeli, 
<pol. anti. 6.1281> Temporis usque fugam revoluta cuspide signat; 
<pol. anti. 6.1282> Partiturque diem, et divisas indicat horas: 
<pol. anti. 6.1283> Mentem inventoris certe laudabit et artem 
<pol. anti. 6.1284> Consiliumque fabri, theca non quaeret in ipsa: 
<pol. anti. 6.1285> Quanquam opus eximium, quanquam ingeniosa reperta 
<pol. anti. 6.1286> Miratur, digitoque premens interrogat horam. 
<pol. anti. 6.1287> Quod si autem potuere homines caligine mersi, 
<pol. anti. 6.1288> Qui per cancellos obscure, nec nisi rerum 
<pol. anti. 6.1289> Extima percipiunt, magnisque laboribus aegre, 
<pol. anti. 6.1290> Ac multo coguntur opus sudore pacisci; 
<pol. anti. 6.1291> Materiamque renitentem et parere negantem 
<pol. anti. 6.1292> Contrectare diu. perque organa multa domare, 
<pol. anti. 6.1293> Induat ut varias tandem arte subacta figuras; 
<pol. anti. 6.1294> Haec si, inquam, potuere manu pervincere, ut apte 
<pol. anti. 6.1295> Sidereos omnes imitentur in aere meatus, 
<pol. anti. 6.1296> Ac velut effigiem reddant stellantis Olympi: 
<pol. anti. 6.1297> Cur tandem haud valuit mundi pater atque hominum Rex, 
<pol. anti. 6.1298> Omnipotens rerum fabricator, corpora quaedam 
<pol. anti. 6.1299> Sic struere, ut varios, cum sint caria organa, motus 
<pol. anti. 6.1300> Exhibeant; animamque ferant in sanguine foetam 
<pol. anti. 6.1301> Spiritibus: puros liquidosque videlicet ignes, 
<pol. anti. 6.1302> Quorum ope quis que suus servetur partibus ordo; 
<pol. anti. 6.1303> Et facile, ut par est, moveatur flexile corpus: 
<pol. anti. 6.1304> At propria sine mente; Deo cum sit satis illic 
<pol. anti. 6.1305> Signavisse suam? Nam quae non machina clamat 
<pol. anti. 6.1306> Auctorem; attentas si quis modo praebeat aures? 
<pol. anti. 6.1307> Cuncta Deum produnt, atque alte impressa sigilla 
<pol. anti. 6.1308> Quolibet organico splendent in corpore, mentis 
<pol. anti. 6.1309> Aeternae, quae sola regit quod sola creavit. 
<pol. anti. 6.1310> At vero in brutis animantibus organa sensus 
<pol. anti. 6.1311> Omnia quid faciunt sine sensu? protinus inquis 
<pol. anti. 6.1312> Id faciunt quod et in nobis humana priusquam 
<pol. anti. 6.1313> Rem sibi delatam mens nostra retexerit, ipso 
<pol. anti. 6.1314> Fibrarum ex motu, quo scilicet illa monetur; 
<pol. anti. 6.1315> Quo potius semel exorto, Deus admonet illam. 
<pol. anti. 6.1316> In brutis, velut in nobis est machina certe, 
<pol. anti. 6.1317> Rebus ab obiectis pariter quae nata moveri; 
<pol. anti. 6.1318> Hoc est a motore Deo, praesentibus illis. 
<pol. anti. 6.1319> Solum hoc discrimen, quod machina nostra cieri 
<pol. anti. 6.1320> Mente solet media; sine mente, ferina cietur. 
<pol. anti. 6.1321> Haec autem ex ipso poteris cognoscere visu. 
<pol. anti. 6.1322> Nam radii lucis, rerum simulacra ferentes, 
<pol. anti. 6.1323> Pupillam recti penetrant, quos uvea primum, 
<pol. anti. 6.1324> Mox aqueus, tandem crystallinus accipit humor, 
<pol. anti. 6.1325> Ac divergentes convexus colligit. Unde 
<pol. anti. 6.1326> Concurrunt in fundum oculi, pinguntque colores, 
<pol. anti. 6.1327> Et formas in reticulo, seu pyxide nigra, 
<pol. anti. 6.1328> Concutiuntur eo appulsu tenuissima nervi 
<pol. anti. 6.1329> Fila cohaerentis, cameram qui perforat, ortus 
<pol. anti. 6.1330> A cerebro; quare in cerebrum defertur imago. 
<pol. anti. 6.1331> Hactenus effectum est quidquid mera machina possit 
<pol. anti. 6.1332> In nobis, velut in brutis. Quanquam ordine miro 
<pol. anti. 6.1333> Haec fiunt, certe nostra sine mente geruntur. 
<pol. anti. 6.1334> Hanc visus partem fas est concedere brutis; 
<pol. anti. 6.1335> Ex qua diversi motus in membra sequantur: 
<pol. anti. 6.1336> Posse etenim fieri sine cognitione probatum est. 
<pol. anti. 6.1337> Altera servetur nobis, quibus insuper illam 
<pol. anti. 6.1338> Percipere effigiem, et nostro summittere visam 
<pol. anti. 6.1339> Iudicio, multisque modis versare datum sit: 
<pol. anti. 6.1340> Haec incorporeae quoniam sunt munia mentis. 
<pol. anti. 6.1341> Dixi, quae de mente Sophos dubitare ferina 
<pol. anti. 6.1342> Admoneant. In re obscura dubitare, sagacis 
<pol. anti. 6.1343> Consilii est, fraudem merito erroremque caventis, 
<pol. anti. 6.1344> Haec ita si non sint, ita possunt esse: quod, inquam, 
<pol. anti. 6.1345> Sufficit, ut brutis animas concedere tuto 
<pol. anti. 6.1346> Non valeas, pariatque gravem tibi quaestio curam. 
<pol. anti. 6.1347> Quidquid ab incerto est, incertum hoc esse necesse est. 
<pol. anti. 6.1348> Haud igitur nostram tua laedunt spicula mentem. 
<pol. anti. 6.1349> Si quid opinari tamen et contendere malis; 
<pol. anti. 6.1350> Elige, Pythagorae semper florentis, amesne 
<pol. anti. 6.1351> Cartesii mage clara sequi vexilla recentis; 
<pol. anti. 6.1352> Hoc est, aut nullas brutis tu praefice mentes, 
<pol. anti. 6.1353> Aut incorporeas: media, quae forte placeret, 
<pol. anti. 6.1354> Non licet ire via: nisis vis te credere neutri; 
<pol. anti. 6.1355> Atque feris demum tenebrosa in nocte relictis, 
<pol. anti. 6.1356> Humanam ex se ipsa tantum discernere mentem. 
<pol. anti. 6.1357> Si quis, ut assiduo maris unda reciprocet aestu, 
<pol. anti. 6.1358> Pressura fieri lunae, tibi forte negaret; 
<pol. anti. 6.1359> Idcirco, quia luna suos habet et maris aestus; 
<pol. anti. 6.1360> Tu responderes, prius hoc utrumque probandum, 
<pol. anti. 6.1361> Et pontum in luna, et ponti revolubilis aestus. 
<pol. anti. 6.1362> Diceret; at luna est, ut fertur, Olympia tellus, 
<pol. anti. 6.1363> Omnia persimilis nostrae: quodcunque videtur 
<pol. anti. 6.1364> In nostra, hoc etiam censeri debet in illa: 
<pol. anti. 6.1365> Argueres in eo discrimen posse putari, 
<pol. anti. 6.1366> Res quoniam nondum satis explorata profecto est: 
<pol. anti. 6.1367> Si tamen in luna reperitur et aestuat aequor, 
<pol. anti. 6.1368> Pressura id nostrae pariter contingere terrae. 
<pol. anti. 6.1369> Quid prodest igitur brutorum inquirere sortem; 
<pol. anti. 6.1370> Cum nostra sit nota minus, totiesque probatum 
<pol. anti. 6.1371> Iam fuerit, si mentem habeant similem omnia nostrae, 
<pol. anti. 6.1372> Ergo incorpoream simili ratione futuram: 
<pol. anti. 6.1373> Si careant, nihil hoc ad nos spectare, proculque 
<pol. anti. 6.1374> Diffugere exemplum: atque adeo tela omnia contra 
<pol. anti. 6.1375> Obniti, firmamque suis perstare columnis 
<pol. anti. 6.1376> Doctrinam, quae materiem in sua septa coercet, 
<pol. anti. 6.1377> Ac mentis naturam a corpore segregat omni. 
<pol. anti. 6.1378> Sed quod bruta probant nobis animalia vere, 
<pol. anti. 6.1379> Quin et demonstrant liquido (neque enim irrita nostris 
<pol. anti. 6.1380> Obvenere oculis) unum est, dulcissime Quinti, 
<pol. anti. 6.1381> Esse Deum quo se, sint qualiacunque, tuentur 
<pol. anti. 6.1382> Auctore; esse Deum quo se motore gubernant. 
<pol. anti. 6.1383> Ecquis enim, cum sint partim diversa ferarum 
<pol. anti. 6.1384> Officia, et partim cunctis communia brutis, 
<pol. anti. 6.1385> Hic non agnoscat mentis vestigia summae; 
<pol. anti. 6.1386> Muneribus propriis, quae propria fingere novit 
<pol. anti. 6.1387> Organa, communes tribuit communibus artus? 
<pol. anti. 6.1388> Nam caput est cunctis; sunt fauces, viscera, nervi; 
<pol. anti. 6.1389> Est cor, et est aliquis, quo moles tota rigatur, 
<pol. anti. 6.1390> Corde means remeansque liquor; sunt denique partes 
<pol. anti. 6.1391> Gignendam ad sobolem, et gemini discrimina sexus. 
<pol. anti. 6.1392> Omnia quandoquidem sunt et sibi vivere nata, 
<pol. anti. 6.1393> Et multos similesque sui progignere foetus. 
<pol. anti. 6.1394> Sed quia sunt studiis ac toto dissita victu 
<pol. anti. 6.1395> Plurima, quae varias referunt animalia formas, 
<pol. anti. 6.1396> Diversasque plagas coeli, telluris et undae 
<pol. anti. 6.1397> Concelebrant; illis diversae membra figurae, 
<pol. anti. 6.1398> Omnibus at proprios accommoda cernis ad usus. 
<pol. anti. 6.1399> Dispersum late genus adspice pennipotentum. 
<pol. anti. 6.1400> Est illis quaerenda procul, sparsimque per agros, 
<pol. anti. 6.1401> Aut per aquas, aut ingentis per inania coeli, 
<pol. anti. 6.1402> Arboribusve super sibi congrua copia victus: 
<pol. anti. 6.1403> Stant pennae duplices, validique hinc inde lacerti; 
<pol. anti. 6.1404> Queis innascentes plumas, et ponderis aequi 
<pol. anti. 6.1405> Remigia in numerum possint agitare per auras: 
<pol. anti. 6.1406> Caudaque flexibilis, motum, ceu temo, gubernans. 
<pol. anti. 6.1407> Inter aves, multae, queis fructus sordet agrestis, 
<pol. anti. 6.1408> Vivere habent rapto: sunt illis omnibus ungues 
<pol. anti. 6.1409> Armigeri et gladiis immania rostra recurvis, 
<pol. anti. 6.1410> Robustum femur, et duratum ad praelia pectus. 
<pol. anti. 6.1411> Sunt, quae nocturno venari tempore debent; 
<pol. anti. 6.1412> Propterea quod praeda sibi magis apta, suisque 
<pol. anti. 6.1413> Foetibus, e terra nocturnis exit in horis: 
<pol. anti. 6.1414> Illae nec solis radios, nec tela diei 
<pol. anti. 6.1415> Lucida ferre queunt; somno, latebrisque sepulta 
<pol. anti. 6.1416> Sub tectis habitant, aut inter diruta saxa; 
<pol. anti. 6.1417> Et caligantes oculos dum lucet, in umbris 
<pol. anti. 6.1418> Argutos, escam facile ut discernere possint, 
<pol. anti. 6.1419> Et pedibus vix robur habent, ac debilis alae 
<pol. anti. 6.1420> Momentum aeriis quoniam vacat hostibus hora. 
<pol. anti. 6.1421> Invenies quasdam, quibus est sua nare voluptas: 
<pol. anti. 6.1422> Ecce pedum digitos iungit membrana patentes, 
<pol. anti. 6.1423> Ut iaciant retro fluctum, et se remige planta 
<pol. anti. 6.1424> Promoveant; non est aliis ea praebita virtus. 
<pol. anti. 6.1425> At mergis ovata via est, qua sanguinis humor 
<pol. anti. 6.1426> Intacto pulmone subit directus aortam; 
<pol. anti. 6.1427> Dextro duntaxat, non laevo corde receptus: 
<pol. anti. 6.1428> Quam sub aquis mansere diu, spirabilis aurae 
<pol. anti. 6.1429> Expertes vivunt: foetus quoque vivit ut omnis, 
<pol. anti. 6.1430> Dum iacet occlusa gravidae genitricis in alvo. 
<pol. anti. 6.1431> Insuper hoc etiam provisum est, omnis ut ales 
<pol. anti. 6.1432> Undarum civis, rostrum pinguedine quadam 
<pol. anti. 6.1433> Praeferat imbutum, quo fultas vellere denso 
<pol. anti. 6.1434> Saepe linat plumas, oleoso glutine inungens; 
<pol. anti. 6.1435> Ne rorem accipiant inimicum, aut frigidus humor 
<pol. anti. 6.1436> Traiiciat pellem madefactum, et viscera laedat. 
<pol. anti. 6.1437> Exsortes nandi quaedam piscantur in undis: 
<pol. anti. 6.1438> Adspice ut erecto sunt corpore, cruraque gestant 
<pol. anti. 6.1439> Ardua prae cunctis animantibus; oraque tendunt 
<pol. anti. 6.1440> Grandia procero longe pendentia collo. 
<pol. anti. 6.1441> Nimirum quia coenosas plerumque paludes 
<pol. anti. 6.1442> Inter, et irriguas valles ac littus oberrant: 
<pol. anti. 6.1443> His, ne mergantur penitus, tribuenda fuerunt 
<pol. anti. 6.1444> Subsidia; ut coeno in medio specubusque latentem, 
<pol. anti. 6.1445> Quaeque suam effodiat praedam, superedita lymphis. 
<pol. anti. 6.1446> Iam queis nare datum, secus undam semper in alga 
<pol. anti. 6.1447> Nidificant; quarumque valent incedere pulli 
<pol. anti. 6.1448> Nascentes, hae semper humi; sed semper in altis 
<pol. anti. 6.1449> Arboribus, quarum pulli nascuntur inertes: 
<pol. anti. 6.1450> Unde inhiant patuli, et victum clamoribus orant: 
<pol. anti. 6.1451> Semique cocta ferunt illis alimenta parentes; 
<pol. anti. 6.1452> Propterea nacti tugentem in gutture saccum. 
<pol. anti. 6.1453> Sec aliter pisces, aliter conchylia vivunt, 
<pol. anti. 6.1454> Utunturque cibis aliis, diversaque longe 
<pol. anti. 6.1455> In pelagi campis habitant loca: namque profundum 
<pol. anti. 6.1456> Pars colit, antraque vasta et inaccessas convalles: 
<pol. anti. 6.1457> Pars haeret scopulis, aut salsam spargit arenam: 
<pol. anti. 6.1458> Hic ubi candescens infractis fluctibus aequor 
<pol. anti. 6.1459> Desinit, ac bibulum lavit unda reciproca littus. 
<pol. anti. 6.1460> Verum hoc mirator, Quinti, quod squamiger omnis 
<pol. anti. 6.1461> Pectore vesicam semper gerat, aeris aura 
<pol. anti. 6.1462> Turgentem; levior qua factus, abire per omnes 
<pol. anti. 6.1463> Possit aquas, longe et late, circumque supraque, 
<pol. anti. 6.1464> Atque altos penetrare lacus, et corporis udi 
<pol. anti. 6.1465> Flectere securus, pinnisque agitare carinam. 
<pol. anti. 6.1466> Qualis ubi primos pubes ignara natatus 
<pol. anti. 6.1467> Exercet, timidoque gradu cava flumina tentat: 
<pol. anti. 6.1468> Fune revincta levi pendet iuvenilibus ulnis, 
<pol. anti. 6.1469> Et rude sustentat ventosa cucurbita pondus. 
<pol. anti. 6.1470> His quoque folliculis sub gutture, mille plicatis 
<pol. anti. 6.1471> Contexti foliis; quos ossea lamina duplex 
<pol. anti. 6.1472> Protegit inflectens, ut aquae de corpore, quidquid 
<pol. anti. 6.1473> Aeris est, iugi percolatum exprimat haustu. 
<pol. anti. 6.1474> Singula quid narrem? vel quot discrimina rerum 
<pol. anti. 6.1475> Fluctivago sint in populo? sunt inter et ipsas 
<pol. anti. 6.1476> Quadrupedes: et cuique suis pro moribus aptae 
<pol. anti. 6.1477> Sunt partes. Nam quae frutices et gramina carpunt 
<pol. anti. 6.1478> Illis abrasi dentes, ac forficis instar, 
<pol. anti. 6.1479> Ut segetem tondere queant; instarque molarum, 
<pol. anti. 6.1480> Sunt quidam interius positi, queis frangere possint 
<pol. anti. 6.1481> Incisam, et sapidos attritu extundere succos. 
<pol. anti. 6.1482> At queis dat laniena cibum, sunt undique rastris 
<pol. anti. 6.1483> Falcatae fauces; est unguis aduncus et ingens; 
<pol. anti. 6.1484> Ut lacerent carnem et valeant discerpere fibras. 
<pol. anti. 6.1485> Radices herbarum ac tubera mandere natus 
<pol. anti. 6.1486> Praeduro siccam rostro, ceu vomere terram 
<pol. anti. 6.1487> Sulcat aper, saltusque omnes pernoctat arando; 
<pol. anti. 6.1488> Perque diem solet in spurcis recubare lavacris, 
<pol. anti. 6.1489> Et fruitur laeto coeni graveolentis odore. 
<pol. anti. 6.1490> Nec non et variis vitae tutamen in armis 
<pol. anti. 6.1491> Est positum: quae ne percurram singula, cernas 
<pol. anti. 6.1492> Infectis levibus quam fortis aculeus insit: 
<pol. anti. 6.1493> Cornua quam multis, et quam variata gerantur 
<pol. anti. 6.1494> Histricumque genus, membrum quibus omen pharetra est. 
<pol. anti. 6.1495> Ungula tum simplex aut fissa est pluribus, et non 
<pol. anti. 6.1496> Pro solea tantum, sed ut hostem calce repellant. 
<pol. anti. 6.1497> Sunt clypei Crocodilo, aliis sunt piscibus enses. 
<pol. anti. 6.1498> Et quoniam cancri sub fidere natus iniquo 
<pol. anti. 6.1499> Arduus et tergo et longa cervice camelus 
<pol. anti. 6.1500> Aethiopum sequitur tostas Arabumque cohortes, 
<pol. anti. 6.1501> Et grave gestat onus sitientes inter arenas; 
<pol. anti. 6.1502> Quo non irriguis descendunt collibus amnes, 
<pol. anti. 6.1503> Nulla palus, nulli dant potum e nubibus imbres: 
<pol. anti. 6.1504> Idcirco cellas alvo anteriore capaces 
<pol. anti. 6.1505> Accepit, ceu plena cadis alvearia, solus; 
<pol. anti. 6.1506> Quae servent haustam raris e fontibus undam, 
<pol. anti. 6.1507> Atque monente siti reparanda in viscera reddant. 
<pol. anti. 6.1508> Haud secus, ac fructu sublimis carduus hirto, 
<pol. anti. 6.1509> Qui medios inter lapides tophumque virescit, 
<pol. anti. 6.1510> Nec sat ieiuna trahit e radice liquoris; 
<pol. anti. 6.1511> Emittit bibulas ipso de caudice frondes, 
<pol. anti. 6.1512> In quibus, ut labris totidem, se roscida cogit 
<pol. anti. 6.1513> Stilla novo delapsa die, stagnansque moratur; 
<pol. anti. 6.1514> Arentem ut foveat, sensimque refrigeret herbam. 
<pol. anti. 6.1515> Haec non fortuiti occursus, non vincula caeca 
<pol. anti. 6.1516> Condere, non fictae vires quaecunque putentur 
<pol. anti. 6.1517> Esse in materiae summa; potuere movendo. 
<pol. anti. 6.1518> Nam quod ab inventis hominum, quod ab artis opella 
<pol. anti. 6.1519> Naturae secernis opus, quasi condita casu 
<pol. anti. 6.1520> Fabrica sit, nostra quae non imitabilis arte, 
<pol. anti. 6.1521> Mortalis longe superat miracula nisus; 
<pol. anti. 6.1522> Quodque doces nullo compagem sine creatam, 
<pol. anti. 6.1523> Membra nec ad proprios instructa sagaciter usus; 
<pol. anti. 6.1524> Verum materiae tandem glomeramine caeco 
<pol. anti. 6.1525> Evenisse, homines ut conspicientia nacti 
<pol. anti. 6.1526> Lumina, conspicerent; quoniam prius illa fuerunt 
<pol. anti. 6.1527> Condita, quam notus cuiquam foret usus eorum: 
<pol. anti. 6.1528> Num rides, Quinti! Belle haud humana fuisse 
<pol. anti. 6.1529> Haec inventa probas; at nulli debita menti, 
<pol. anti. 6.1530> Nequaquam. Sic sunt gregibus constructa fovendis, 
<pol. anti. 6.1531> Non ovium, ast hominum certa praesepia cura, 
<pol. anti. 6.1532> Ne rapiat lupus, aut coeli inclementia laedat. 
<pol. anti. 6.1533> Nec sine consilio nidum mox ipse putabas, 
<pol. anti. 6.1534> Surgere perdicis vel hirundinis. Inde triumphans 
<pol. anti. 6.1535> In brutis animum, nostri similemque volebas. 
<pol. anti. 6.1536> Organa perdicis tu vero et hirundinis ipsa, 
<pol. anti. 6.1537> Quae nidis longe praestant, nidoque laborant, 
<pol. anti. 6.1538> Ipse tibi pugnans temere emersisse putabis? 
<pol. anti. 6.1539> Dic igitur pontem hunc, quo latum traiicis amnem, 
<pol. anti. 6.1540> Non opera factum, aut studio; sed sponte fodinis 
<pol. anti. 6.1541> Ex improviso lapides venisse recisos, 
<pol. anti. 6.1542> Et palis ultro in terrae fundamine fixis 
<pol. anti. 6.1543> Incubuisse simul, curvatisque arcubus alte 
<pol. anti. 6.1544> Suspendisse solum atque viam fecisse per auras, 
<pol. anti. 6.1545> Et fluvio imposuisse iugum, ripasque remotas 
<pol. anti. 6.1546> Transverso ductu et solidis iunxisse catenis. 
<pol. anti. 6.1547> Dic quoque belligeras non unquam in littore classes, 
<pol. anti. 6.1548> Exstructas; sed forte suis de montibus actum 
<pol. anti. 6.1549> Descendisse nemus, nullique dolata coisse 
<pol. anti. 6.1550> Ligna, nec admotas olim perpessa secures, 
<pol. anti. 6.1551> Dic tabulas trabibus ferrum intricasse supinas, 
<pol. anti. 6.1552> Non missum incudi, nulla fornace recoctum; 
<pol. anti. 6.1553> Infectos etiam funes, infectaque malis 
<pol. anti. 6.1554> Lintea se motu proprio applicuisse repertis. 
<pol. anti. 6.1555> Sed quid ego haec multis nequicquam? Talis fanti 
<pol. anti. 6.1556> An foret in cerebro quidquam salis? Ocius ergo 
<pol. anti. 6.1557> Desine tot furiis agitari, ut credere pergas 
<pol. anti. 6.1558> Nil factum in brutis aliqua sine mente, nisi ipsa 
<pol. anti. 6.1559> Corpora brutorum: quae sive carentia sensu, 
<pol. anti. 6.1560> Sive instructa putes, mirare et numen adora. 
<pol. anti. 7.1> Hactenus auctorem rerum sat multa probarunt;  
<pol. anti. 7.2> nullaque fortuitis Atomorum nexibus esse  
<pol. anti. 7.3> corpora constructa; et per se consistere nullam  
<pol. anti. 7.4> materiem, per se nullam potuisse moveri.  
<pol. anti. 7.5> Vidimus et species viventum animataque regna;  
<pol. anti. 7.6> in quibus est operis maior solertia, mentemque  
<pol. anti. 7.7> Arguit artificem doctus labor: unde parentem  
<pol. anti. 7.8> esse Deum pariter vocalia mutaque clamant.  
<pol. anti. 7.9> Id tamen evincunt multo mage cognita rerum  
<pol. anti. 7.10> semina: si attendas, quo vere singula pacto  
<pol. anti. 7.11> gignantur; possintque homines, et saecla ferarum,  
<pol. anti. 7.12> et plantae, et quidquid fabrefacta per organa vivit  
<pol. anti. 7.13> perpetuum reparare genus; semperque recentes  
<pol. anti. 7.14> consumtis patribus detur succedere natos:  
<pol. anti. 7.15> unde fit interitus ortusque reciproca quaedam 
<pol. anti. 7.16> aeternum series; et eunt redeuntque vicissim  
<pol. anti. 7.17> ex rebus non iisdem, eadem spectacula Mundo. 
<pol. anti. 7.18> Quales usque cavis amnes volvuntur in alveis,  
<pol. anti. 7.19> haud sibi dissimiles, alii tamen; atque perenni  
<pol. anti. 7.20> defluvio properant magnum descendere in aequor:  
<pol. anti. 7.21> nam sequitur fugientem unda et fugit ipsa sequentem.  
<pol. anti. 7.22> Sic fluit in Terris generum fugitiva propago;  
<pol. anti. 7.23> summaque viventum (quamvis iuvenesque senesque  
<pol. anti. 7.24> nocte dieque cadant inimica falce resecti)  
<pol. anti. 7.25> labitur et perstat, pretiosi seminis uno  
<pol. anti. 7.26> auxilio: ludens in quo Mens summa creantis 
<pol. anti. 7.27> contrahit immensas artes, sobolisque futurae 
<pol. anti. 7.28> celat inexhaustas promitque in secula gazas 
<pol. anti. 7.29> provida: divinae specimen mirabile dextrae. 
<pol. anti. 7.30> Pulchra quidem super his Gargettius ille, magister  
<pol. anti. 7.31> Humani generis; qui, Musa teste Lucreti,  
<pol. anti. 7.32> unus Naturae fontes portasque reclusit;  
<pol. anti. 7.33> usque adeo, ut causae tam clara in luce patentes 
<pol. anti. 7.34> non possent grato sine quodam horrore videri:  
<pol. anti. 7.35> imo, non sine contemptu delira canentis.  
<pol. anti. 7.36> Scilicet ut veteres iam tum ad mendacia proni  
<pol. anti. 7.37> Graiugenae, caeno e calido Pythona tremendum  
<pol. anti. 7.38> Emersisse ferunt, iaculis quem stravit Apollo:  
<pol. anti. 7.39> Sic ore audaci non degener ille docebat  
<pol. anti. 7.40> Fortuna cecidisse, ut, decedentibus undis,  
<pol. anti. 7.41> enatas quondam tota in Tellure paludes  
<pol. anti. 7.42> assiduus Phoebi sensim calefecerit ardor; 
<pol. anti. 7.43> atque ita viventum parili genera omnia fundo  
<pol. anti. 7.44> prodierint: muscae primum culicesque molesti, 
<pol. anti. 7.45> facturae levioris opus; dein saecla volantum,  
<pol. anti. 7.46> reptiliumque et quadrupedum; quos inter et ipse  
<pol. anti. 7.47> venerit ortus homo Rationis lumine pollens. 
<pol. anti. 7.48> At notas praeter species, quas esse videmus  
<pol. anti. 7.49> In Mundo, multae consurrexere sub auras:  
<pol. anti. 7.50> Casus enim quod non peperit? Sed protinus illas  
<pol. anti. 7.51> Exstinxit sobolis defectus, et ire coegit  
<pol. anti. 7.52> In tenues atomos, veluti radice recisa:  
<pol. anti. 7.53> fecundas quoniam casus non fecerat. Illae 
<pol. anti. 7.54> manserunt tantum, queis tunc genitalia forte,  
<pol. anti. 7.55> organa contigerant, Venerisque innata cupido. 
<pol. anti. 7.56> Sed quales quantosque homines hoc more profudit 
<pol. anti. 7.57> Terra parens? Minimos, inquit, ceus nascimur omnes:  
<pol. anti. 7.58> Nam generum cunctorum exordia parva fuerunt. 
<pol. anti. 7.59> Unde igitur victum carpebant? Hic Epicurum,  
<pol. anti. 7.60> Se maiorem ipso et pictoribus atque poetis,  
<pol. anti. 7.61> Admirare: minor fingendi namque magister  
<pol. anti. 7.62> Hoc intricatus laqueo victusque sileret.  
<pol. anti. 7.63> At non ille sibi fidens, atque ora pudori  
<pol. anti. 7.64> Semper inaccessus: promto nondum ense secabit.  
<pol. anti. 7.65> Provida nimirum pueris nascentibus almos  
<pol. anti. 7.66> Eximii fontes lactis Fortuna pararat, 
<pol. anti. 7.67> Qui caeno e medio passim hinc atque inde fluebant.  
<pol. anti. 7.68> Illi erumpentes, ac sponte in labra iacentum  
<pol. anti. 7.69> Delati, fauces internaque viscera, quantum  
<pol. anti. 7.70> Sat fuit, attenta melius nutrice rigarunt.  
<pol. anti. 7.71> Sic homines, agnos inter, mitesque leonum  
<pol. anti. 7.72> Primitias, ab humo vitam suxere tepenti.  
<pol. anti. 7.73> Verum aeque liceat, lusit quos Graecia nugax, 
<pol. anti. 7.74> Credere diluvii natos e pinguibus angues  
<pol. anti. 7.75> Reliquiis; fortesque viros, et in arma ruentes  
<pol. anti. 7.76> Erupisse satis Cadmei dentibus Hydri;  
<pol. anti. 7.77> aut lapidum iactu gentis primordia nostrae  
<pol. anti. 7.78> Deucalioneis quondam instaurata sub annis; 
<pol. anti. 7.79> terrigenasve polo minitatos bella Gigantas: 
<pol. anti. 7.80> vel formicarum genitos praegnantibus ovis  
<pol. anti. 7.81> Myrmidonas, cum supplevit pater Aeacus urbem, 
<pol. anti. 7.82> Pestifero viduatam odio Iunonis iniquae;  
<pol. anti. 7.83> vel patrem Phoenica sui Nabathaea per arva  
<pol. anti. 7.84> ferales myrrha et nardo contexere cunas;  
<pol. anti. 7.85> aut Iovis e cerebro cataphractam exisse Minervam;  
<pol. anti. 7.86> aut spumis comtam Venerem emersisse marinis, 
<pol. anti. 7.87> quam Cypros excepit; vel Pygmalionis amore, 
<pol. anti. 7.88> induta marmoribus gratae spiracula vitae.  
<pol. anti. 7.89> Scilicet impietas in eo (cum cetera pugnet) 
<pol. anti. 7.90> atque superstitio concordant, ut per aniles 
<pol. anti. 7.91> utraque fabellas commentaque ludicra sese  
<pol. anti. 7.92> protegat; indignosque sibi mendicet honores. 
<pol. anti. 7.93> Nempe tuam hic fas est praesertim, incredule Quinti, 
<pol. anti. 7.94> appellare fidem. Credis tot vana canenti, 
<pol. anti. 7.95> et dubitas, morose, sequi tot vera probantem! 
<pol. anti. 7.96> Quid mihi nunc adeo manifestum extinguere Numen 
<pol. anti. 7.97> conatus, ridenda simul deflendaque monstra, 
<pol. anti. 7.98> terrestres uteros, limosaque semina ponit, 
<pol. anti. 7.99> ceu fungis ac tuberibus, nimis ille Poeta 
<pol. anti. 7.100> fertilis, et mammas lutulento lacte fluentes; 
<pol. anti. 7.101> opportuna forent teneris ut pabula natis? 
<pol. anti. 7.102> Cur autem expresso Tellus emersa liquore, 
<pol. anti. 7.103> Solis ab aspectu secunda tumescere coepit; 
<pol. anti. 7.104> et non acceptos dignata est reddere foetus: 
<pol. anti. 7.105> ante sua vi parturiens, enixaque prolem; 
<pol. anti. 7.106> quam gravida; et nutrix, ulli quam nupta marito? 
<pol. anti. 7.107> An lapsi madidae radii Telluris in alvum 
<pol. anti. 7.108> semina Phoebeo de corpore fusa tulerunt? 
<pol. anti. 7.109> An Sol tot rerum species meditatus opimas, 
<pol. anti. 7.110> alvos femineas in molli finxit arena? 
<pol. anti. 7.111> Iam Sol est igitur Deus: en tibi Graius Apollo, 
<pol. anti. 7.112> en genitor PhaÎtontis, et Oceanitidis hospes. 
<pol. anti. 7.113> Nunquid et omniparens foetus iam Terra tenebat 
<pol. anti. 7.114> commissos gremio, Solis quos eruit ardor? 
<pol. anti. 7.115> En tibi magna Deum genetrix, Idaea virago, 
<pol. anti. 7.116> quae miserum nimiis vexavit amoribus Attin: 
<pol. anti. 7.117> en Cybele mera, quam biiugi vexere leones 
<pol. anti. 7.118> montibus in Phrygiis, Corybantiaque aera sonabant. 
<pol. anti. 7.119> Sed quis eos foetus ipsa in Tellure creavit? 
<pol. anti. 7.120> Vas est, non opifex. Hic te tua fabula fallit, 
<pol. anti. 7.121> et iugulat. Quo consilio, qua mente subortis  
<pol. anti. 7.122> lac tempestivum, cuius de munere fluxit? 
<pol. anti. 7.123> Nam si lactis inops venisset lucis in auras, 
<pol. anti. 7.124> maxima pars animantum eheu! vix nata perisset: 
<pol. anti. 7.125> sugere nec limum poterat, nec mandere gramen,  
<pol. anti. 7.126> nec vento saturari, aut puro lumine Solis. 
<pol. anti. 7.127> Impietas huc usque virum insanire coegit! 
<pol. anti. 7.128> Numine destructo, Fortunae tradidit amens 
<pol. anti. 7.129> Numinis officium! Quam prudens quamque benigna 
<pol. anti. 7.130> haec Fortuna fuit! Quae munificentia maior, 
<pol. anti. 7.131> aut quae cura magis materna in rebus alendis! 
<pol. anti. 7.132> Qui talem agnoscit casum, non indiget ullo 
<pol. anti. 7.133> Numinis auxilio: quin casum haud esse fatetur, 
<pol. anti. 7.134> invitusque Deum commentis ponit in ipsis. 
<pol. anti. 7.135> Sed cur haec praeclusa via est; nec iam amplius ullae 
<pol. anti. 7.136> consurgunt ab humo pecudes, hominumque catervae? 
<pol. anti. 7.137> Quae nova tam subito pariendi invertere ritum 
<pol. anti. 7.138> vis potuit; terramque iubens sterilescere, solis  
<pol. anti. 7.139> aut referans vegetabilibus, nunc omne creandi  
<pol. anti. 7.140> officium in species animantum transtulit ipsas: 
<pol. anti. 7.141> et cunctas ideo sexus distinxit in ambos, 
<pol. anti. 7.142> ut nec terrae opera deinceps nec Solis egerent? 
<pol. anti. 7.143> Nam si fortuito nascuntur singula casu, 
<pol. anti. 7.144> ac temere et sparsim iacto per Inane quietum 
<pol. anti. 7.145> seminio, totidem viventum de genere omni 
<pol. anti. 7.146> nunc Atomos et in haec concrescere corpora suetas 
<pol. anti. 7.147> terra premit, quot tunc primum exsiccata premebat. 
<pol. anti. 7.148> Nullum animal tamen effoetis nunc prodit ab arvis: 
<pol. anti. 7.149> nec sub utroque polo, soles ubi, nocte fugata, 
<pol. anti. 7.150> semestres; nec ubi Solis violentia torret 
<pol. anti. 7.151> suppositam regionem et in auram ventilat agros. 
<pol. anti. 7.152> Sunt hic atque illic vada, flumina, stagna, paludes; 
<pol. anti. 7.153> at nusquam visa est animal progignere Tellus. 
<pol. anti. 7.154> Iam quod Aristotelis docuit Schola, corporis omnis 
<pol. anti. 7.155> materia simul ac forma consistere summa, 
<pol. anti. 7.156> nil aperit de seminibus, nil explicat, unde 
<pol. anti. 7.157> Mens illustrari et Verum cognoscere possit. 
<pol. anti. 7.158> Materiem certe primam nihil esse fatetur. 
<pol. anti. 7.159> Praeter id omne quod est formas versatile in omnes, 
<pol. anti. 7.160> per se nudum et inops, ita semper ut appetat illas: 
<pol. anti. 7.161> at formam, id privum quo definitur habetque 
<pol. anti. 7.162> materies, ut sit talis talisque vocetur; 
<pol. anti. 7.163> reginamque animamque rei; verumtamen ipsa 
<pol. anti. 7.164> Natam e materia, qua dilabente necatur; 
<pol. anti. 7.165> qua fine adhuc nihil est, quamque ambit amica vicissim: 
<pol. anti. 7.166> mutua consortes adeo coniungit egestas. 
<pol. anti. 7.167> Atque ita seminibus dominari et praeesse regendis 
<pol. anti. 7.168> formam imitatricem genii, ac bene cuncta moventem. 
<pol. anti. 7.169> Haec fuit antiqui celebris doctrina Lycei; 
<pol. anti. 7.170> quam renovare velint, quibus haec natura vocatur 
<pol. anti. 7.171> plastica: si vere potuit doctrina vocari, 
<pol. anti. 7.172> quae cum nil doceat, semperque relinquat in umbris 
<pol. anti. 7.173> rem sibi propositam, tum stulta et inania prodit 
<pol. anti. 7.174> somnia: namque modis rerum sub nomine formae 
<pol. anti. 7.175> plus nimio tribuens, physica in moralia vertit;  
<pol. anti. 7.176> ac stupidis animum, et teneros concedit amores. 
<pol. anti. 7.177> Nec referat quare, seu qua vi, nescia forma 
<pol. anti. 7.178> quid sit opus, mira tamen hoc opus arte laboret. 
<pol. anti. 7.179> Sed Mentemne opifex habet haec mirabilis, annon? 
<pol. anti. 7.180> Nam si Mente caret, qui tot miracula promit? 
<pol. anti. 7.181> Si Mens est, nostrae superat molimina Mentis? 
<pol. anti. 7.182> Quamquam etenim Astronomus regiones aetheris altas 
<pol. anti. 7.183> describat radio, et Lunam Stellasque sequatur; 
<pol. anti. 7.184> quamvis aedificare domos, munimina, pontes, 
<pol. anti. 7.185> gens hominum, parvoqie imitari pulvere fulmen, 
<pol. anti. 7.186> et rigidas cautes, et propugnacula firma 
<pol. anti. 7.187> rumpere, et in muros iaculari incendia norit: 
<pol. anti. 7.188> vel trabibus iunctis ignotas quaerere terras, 
<pol. anti. 7.189> longe per medias hiemes, trans aequora magna; 
<pol. anti. 7.190> est tamen in tenui maior solertia grano: 
<pol. anti. 7.191> formaque lenticulae radicem extendere campo 
<pol. anti. 7.192> docta suam, et foliis ramo redimire bisulcis, 
<pol. anti. 7.193> digestasque simul varias includere lentes 
<pol. anti. 7.194> custode in siliqua, totis praestabit Athenis, 
<pol. anti. 7.195> et me iudice erit, quam Porticus atque Lyceum, 
<pol. anti. 7.196> et quam mortales cuncti sapientior una.. 
<pol. anti. 7.197> Verum aliquid fas est erranti ignoscere turbae; 
<pol. anti. 7.198> quae dum opus artifici tribuit mirabile Formae, 
<pol. anti. 7.199> Saltem in eo studium quoddam persensit et artem. 
<pol. anti. 7.200> At miror sublimem animum mentemque Epicuri, 
<pol. anti. 7.201> singula qui longum meditatus corpora, clausit 
<pol. anti. 7.202> ipse volens oculos et lumen sponte refugit: 
<pol. anti. 7.203> Numinibus quando secura in pace relictis, 
<pol. anti. 7.204> fortunam causas Mundi congessit in unam; 
<pol. anti. 7.205> ceteraque exorto semel advenientia Mundo 
<pol. anti. 7.206> sic fieri dixit, quoniam sic contigit esse 
<pol. anti. 7.207> complures Atomi certa ut de classe coirent; 
<pol. anti. 7.208> Proindeque seminibus nasci ductore sine ullo 
<pol. anti. 7.209> res cunctas, pariterque ex cunctis semina rebus; 
<pol. anti. 7.210> non ex proposito, vi tantum atque impete motus. 
<pol. anti. 7.211> Hoc etenim distant Epicurus Aristotelesque, 
<pol. anti. 7.212> totius quod curam operis studiumque regendi 
<pol. anti. 7.213> hic daret effecto, quod vel causae ille negavit. 
<pol. anti. 7.214> Sed non expediit Superum contemptor, et olli 
<pol. anti. 7.215> carmine mellifluo suffragans Musa Lucreti, 
<pol. anti. 7.216> quare nos miseri, quorum obscuratur opaca 
<pol. anti. 7.217> mole intellectus, nec se caligine solvit, 
<pol. anti. 7.218> nil agimus sine consilio, sine mente, sine arte; 
<pol. anti. 7.219> seu vestem induimus, solita seu vescimur esca, 
<pol. anti. 7.220> seu legimus, canimusve, placet seu scribere versus, 
<pol. anti. 7.221> aut serere, aut plantare, aut glebam findere aratro, 
<pol. anti. 7.222> et conscendere equos, venari, ludere, fari,  
<pol. anti. 7.223> pingere: quid memorem clarorum gesta virorum, 
<pol. anti. 7.224> et belli pacisque opera, artificumque labores? 
<pol. anti. 7.225> Maxima Naturae dum se miracula produnt 
<pol. anti. 7.226> sponte sua, sine consilio, sine mente, sine arte. 
<pol. anti. 7.227> Dicere me memini, navis cum instructa videtur 
<pol. anti. 7.228> quae mare velivolum secat acta faventibus austris, 
<pol. anti. 7.229> nullum, observata compage ac mole superba 
<pol. anti. 7.230> corporis in pelago diversa per organa moti, 
<pol. anti. 7.231> et partis cuiusque situ, ratione, figura, 
<pol. anti. 7.232> non miraturum subito portenta fabrilis 
<pol. anti. 7.233> inventi; quo sunt tot concinnata tigilla, 
<pol. anti. 7.234> tot dispensati funes suspensaque vela, 
<pol. anti. 7.235> tot mali erecti, tot in unum denique iuncta, 
<pol. anti. 7.236> et casus contra tot mente parata marinos. 
<pol. anti. 7.237> Addidimus fore dementem quicunque negaret 
<pol. anti. 7.238> auctorem navis, sed concurrentibus ultro 
<pol. anti. 7.239> partibus enatam et tabulatis forte coactis 
<pol. anti. 7.240> diceret, Ecce vides Atheorum absurda: sed ad rem 
<pol. anti. 7.241> quo magis id nostram faciat, quoque acrius illos 
<pol. anti. 7.242> urgeat exemplum; fas sit mihi fingere quaedam. 
<pol. anti. 7.243> Haec navis proprio si fecundata marito 
<pol. anti. 7.244> naviculam pareret, quales laquearibus altis, 
<pol. anti. 7.245> templorumque tholo suspensas saepe videmus; 
<pol. anti. 7.246> aut quales manus artificum ingeniosa polivit 
<pol. anti. 7.247> in tenui formas operum exemplaria buxo: 
<pol. anti. 7.248> tune admirandam prolem hanc, Epicure, negares 
<pol. anti. 7.249> deberi ingenio, et Mentis partum esse sagacis? 
<pol. anti. 7.250> Quin imo et Mentis magnae multumque potentis 
<pol. anti. 7.251> argumentum esset. Navis tamen ampla supellex, 
<pol. anti. 7.252> vel quae mille viros triplici sub tegmine gestat 
<pol. anti. 7.253> annonamque ingentem, et centum faucibus aeneis 
<pol. anti. 7.254> Neptuni imperium atque hostilia litora terret;  
<pol. anti. 7.255> vel quam mendaces Danai finxisse loquacem, 
<pol. anti. 7.256> semideosque tulisse duces in Colchica regna; 
<pol. anti. 7.257> haud aequare potest rerum vilissima quaeque 
<pol. anti. 7.258> semina, structurae pretio: queis constat inesse 
<pol. anti. 7.259> corpora non tantum primo ventura, sed ipsos 
<pol. anti. 7.260> natorum natos, et qui gignentur ab illis. 
<pol. anti. 7.261> Haec Epicureos habuit sententia fallax, 
<pol. anti. 7.262> temporibus certis exortum in corpore Semen 
<pol. anti. 7.263> sanguinis aut succi partem vegetabilis esse 
<pol. anti. 7.264> decisam, et membris collectam ex omnibus una 
<pol. anti. 7.265> confluere, inque novum sensim coalescere corpus: 
<pol. anti. 7.266> ex oculis oculos, ex ossibus issa creari. 
<pol. anti. 7.267> Huc referunt, natis quod imago expressa parentum 
<pol. anti. 7.268> saepe reviviscat; nec tantum forma colorve 
<pol. anti. 7.269> corporis aut habitus, morum ratio ipsa modusque: 
<pol. anti. 7.270> hinc, aiunt, si quae cerebrum praegnantis acute 
<pol. anti. 7.271> perculerint, alto tectam sub fornice prolem 
<pol. anti. 7.272> commaculare solent; tenera cute pingitur illud 
<pol. anti. 7.273> quod timuit mater, seu quod vehementius arsit, 
<pol. anti. 7.274> impos Phantasiae; versa quin saepe figura, 
<pol. anti. 7.275> degenerant molles in monstra perhorrida foetus. 
<pol. anti. 7.276> Ast alii solas per motus denique leges 
<pol. anti. 7.277> contendunt fieri ut proles formetur; et aiunt 
<pol. anti. 7.278> mascula femineis fuerint cum semina mista 
<pol. anti. 7.279> seminibus, gemino fingi de palmate prolem: 
<pol. anti. 7.280> pharmaca ceu duplici fiunt medicamine; sicut 
<pol. anti. 7.281> panem ex fermento facimus pistaque farina; 
<pol. anti. 7.282> utque fabri constant binis electra metallis. 
<pol. anti. 7.283> Haec igitur moles, illis si credere fas est, 
<pol. anti. 7.284> quam genitalis init fecundae spiritus aurae, 
<pol. anti. 7.285> motibus internis agitatur et excita fervet; 
<pol. anti. 7.286> praegnantisque uteri calida fornace tumescens, 
<pol. anti. 7.287> organa paulatim, sese in diversa movendo, 
<pol. anti. 7.288> digerit, et formas membrorum suscipit omnes. 
<pol. anti. 7.289> Haud aliter sane, quam ludicra tollitur arbos, 
<pol. anti. 7.290> concolor argento (Dianae ars chymica dicit) 
<pol. anti. 7.291> Mercurio compacta mero, salibusque solutis; 
<pol. anti. 7.292> quorum ita commistas partes sursum erigit ignis, 
<pol. anti. 7.293> ut simulent terrestre solum truncique columnam, 
<pol. anti. 7.294> atque in frondentes possint adolescere ramos. 
<pol. anti. 7.295> Ergo, ut per tubulos tenuatur ductilis auri 
<pol. anti. 7.296> massa, venitque foras in fila minora capillis; 
<pol. anti. 7.297> sic etiam satis esse putant, genitricis in alvo 
<pol. anti. 7.298> si formae quaedam fuerint certique canales, 
<pol. anti. 7.299> queis percolatum Semen figatur in artus. 
<pol. anti. 7.300> Sed longe diversa animati animave carentis 
<pol. anti. 7.301> corporis est natura. Potest argentea fingi 
<pol. anti. 7.302> Mercurio salibusque simul ferventibus arbos 
<pol. anti. 7.303> extima dumtaxat, sed abest tamen intima plantae 
<pol. anti. 7.304> fabrica; non radix, non fibrae pomaque ramis 
<pol. anti. 7.305> pendula; non cortex, tenerae non theca medullae;  
<pol. anti. 7.306> denique non ipsis sunt indita semina pomis: 
<pol. anti. 7.307> arboris effigies, non arbos. Sic quoque in agris 
<pol. anti. 7.308> saxa leges prunum atque pyrum mentita, vel intus 
<pol. anti. 7.309> persica quae referant lapidoso corpore mala; 
<pol. anti. 7.310> tales et pepones Carmelo in monte videntur; 
<pol. anti. 7.311> Naturae, ut perhibent, ludibria vana iocantis. 
<pol. anti. 7.312> Quod vero subtile tubis deducitur aurum, 
<pol. anti. 7.313> iam factos probat esse tubos, formamque magistrae  
<pol. anti. 7.314> mentis opus. Positis promtum est cognoscere formis; 
<pol. anti. 7.315> quo sese in lucem molimine corpora prodant, 
<pol. anti. 7.316> et veterem invertant, forma cogente, figuram. 
<pol. anti. 7.317> Non mutatur enim contextus particularum, 
<pol. anti. 7.318> et nihil interius geritur: sed cudere prolem 
<pol. anti. 7.319> hic labor est: neque sufficiunt iam structa parentum 
<pol. anti. 7.320> corpora, quae solas possunt praebere figuras 
<pol. anti. 7.321> partibus externis: internas quae manus ergo 
<pol. anti. 7.322> perficiet, natumque dabit similem esse parenti? 
<pol. anti. 7.323> Forte oculos oculi facient, Epicurus ut olim 
<pol. anti. 7.324> tradiderat, pars quaeque sui compendia mittet. 
<pol. anti. 7.325> Qui poterunt igitur caeci generare videntem? 
<pol. anti. 7.326> Et manci aut mutili propriis dare brachia natis, 
<pol. anti. 7.327> cruraque? Tum lectos in matre quis ordinet artus, 
<pol. anti. 7.328> quemque sua statione locans? Ni fiat, aperte 
<pol. anti. 7.329> cernis non hominem, sed iam chaos esse futurum. 
<pol. anti. 7.330> Ergo animal, gemmae si fossilis instar et auri, 
<pol. anti. 7.331> congestas uno tantum glomeramine partes, 
<pol. anti. 7.332> contextum vel aquae, vel cerae mollis haberet; 
<pol. anti. 7.333> haec, cum non alio discrimine corpora pugnent 
<pol. anti. 7.334> inter se, nisi quod densis minus aut mage constent 
<pol. anti. 7.335> principiis (nam sunt alioqui nescia vitae, 
<pol. anti. 7.336> nescia prodendae sobilis, sed inertia torpent) 
<pol. anti. 7.337> tunc certe, non infitior, gignuntur ut illa, 
<pol. anti. 7.338> sic animal gigni, et sensim concrescere posset: 
<pol. anti. 7.339> nimirum adductis hinc inde ac rite locatis 
<pol. anti. 7.340> particulis; pulsoque procul quodcumque noceret; 
<pol. anti. 7.341> apte ad vim motus, concordantesque figuras. 
<pol. anti. 7.342> At secus omnino se res habet. Organa quippe 
<pol. anti. 7.343> fert animal secum, quae si non intulit alvo 
<pol. anti. 7.344> maternae ad generis normam constructa, necesse est 
<pol. anti. 7.345> artificem esse aliquem latebroso in corpore matris, 
<pol. anti. 7.346> qui totum disponat opus figuloque magistro 
<pol. anti. 7.347> doctior et Graiis sculptoribus atque Minerva, 
<pol. anti. 7.348> non extra solum poliat, tornetque figuram, 
<pol. anti. 7.349> sed struat interius quidquid vitamque genusque, 
<pol. anti. 7.350> et motum et sensum, atque affectus procreat ipsos. 
<pol. anti. 7.351> Qui sciat e crassis fabricari partibus ossa, 
<pol. anti. 7.352> vivae tigna domus, et sustentacula molis: 
<pol. anti. 7.353> intersecta quidem, valeant ut momine flecti; 
<pol. anti. 7.354> atque tamen rigida in sese firmique tenoris, 
<pol. anti. 7.355> contineant proprio fluxas ut robore carnes; 
<pol. anti. 7.356> talibus at vinclis inter se iuncta vicissim, 
<pol. anti. 7.357> molliter ut convexa cavis inserta rotentur. 
<pol. anti. 7.358> Qui posita quasi libella, staticesque peritus, 
<pol. anti. 7.359> impediat ne pars praeponderet altera, verum 
<pol. anti. 7.360> constituat cunctis aequabile fundamentum. 
<pol. anti. 7.361> Qui sciat ad totam componere singula molem, 
<pol. anti. 7.362> atque intus liquidae nidum terebrare medullae. 
<pol. anti. 7.363> Articulos plantamque pedis, cui tibia duplex 
<pol. anti. 7.364> inseritur, finget: simplex femur insuper addens 
<pol. anti. 7.365> suppositum toti massae, curvoque sedili. 
<pol. anti. 7.366> Quidquid et una sibi, pars aemula semper habebit. 
<pol. anti. 7.367> Vertebras etiam tergo a cervicibus altis 
<pol. anti. 7.368> producet, quo se cerebelli succus inundans 
<pol. anti. 7.369> abscondat loculis. Constas utrinque repandas 
<pol. anti. 7.370> adiiciet, quas flexibiles paulum esse iubebit: 
<pol. anti. 7.371> pulmonum ne spongiolis, quae ducere debent 
<pol. anti. 7.372> ac reflare animam, desit locus. Inde patentes 
<pol. anti. 7.373> hinc atque hinc humeros, humeris pendentia nectet 
<pol. anti. 7.374> bracchia. Sublimen vero quasi corporis arcem, 
<pol. anti. 7.375> consutis varie testis duplicique tabella 
<pol. anti. 7.376> compactis, vas efficiet, cerebroque dicabit: 
<pol. anti. 7.377> in quo molliculae glandes e sanguine sugant 
<pol. anti. 7.378> caelestes animos, nervis qui deinde vehantur. 
<pol. anti. 7.379> Qualis ubi stridens pyrio de pulvere flamma 
<pol. anti. 7.380> surgit et ignitos describit in aere tractus, 
<pol. anti. 7.381> liquitur in stellas et caelo effusa coruscat.  
<pol. anti. 7.382> Plurima sed caveat, sedes cum naribus aptas, 
<pol. anti. 7.383> atque oculis fodiet: cribrosum naribus ille 
<pol. anti. 7.384> os faciat, patulumque in gutturis antra meatum, 
<pol. anti. 7.385> quo duci et resonare queat spirabilis aura. 
<pol. anti. 7.386> Ille cavos oculis orbes, coni instar acutos 
<pol. anti. 7.387> scilicet, ut iunctim et facili conamine possint 
<pol. anti. 7.388> in laevam et dextram, et supra subtusque moveri. 
<pol. anti. 7.389> Quin etiam prudente manu doctoque labore 
<pol. anti. 7.390> sunt terebrandae aures; ubi tympana tensa necesse est 
<pol. anti. 7.391> pulsari, aptarique viam advenientibus auris; 
<pol. anti. 7.392> ut sonitus dextre tornata foramina velox 
<pol. anti. 7.393> pervadat, cochleisque intromittatur apertis. 
<pol. anti. 7.394> Quid memorem gemino de cardine? Firmiter haerens 
<pol. anti. 7.395> quo maxilla superpositae, tamen una movetur. 
<pol. anti. 7.396> Quid de gingivis dicam, queis candidus ordo 
<pol. anti. 7.397> Dentum implantatur duplex, crescitque caditque, 
<pol. anti. 7.398> exoriturque iterum proprio de Semine nascens? 
<pol. anti. 7.399> Ossea compages igitur, vel nuda, tot in se 
<pol. anti. 7.400> continet ingenii monumenta operaeque sagacis, 
<pol. anti. 7.401> ut nihil auctoris demonstret clarius artem. 
<pol. anti. 7.402> Ergo, si facta est primum genitricis in alvo 
<pol. anti. 7.403> informi de materia, qui fecerit, illum 
<pol. anti. 7.404> Vulcani similem, statuas qui iussa Deorum 
<pol. anti. 7.405> sponte facessentes, auro conflarat et igni, 
<pol. anti. 7.406> quin et Vulcano multum praestare necesse est. 
<pol. anti. 7.407> Munia membrorum nam quot praevidit et usus! 
<pol. anti. 7.408> Ut studuit membris habiles aptare columnas! 
<pol. anti. 7.409> Quot variare modis! Quae binis ossa parabat, 
<pol. anti. 7.410> bina hic atque illic formaque polivit eadem; 
<pol. anti. 7.411> et quae simplicibus, medio haec in corpore fixit. 
<pol. anti. 7.412> Iamque ut promineant quaedam, interiusve recedant, 
<pol. anti. 7.413> aspice; qui levor multis, non nulla quibusdam 
<pol. anti. 7.414> asperitas; parvis cuncta ut perfossa cavernis, 
<pol. anti. 7.415> ne varios motus nimia gravitate retardent. 
<pol. anti. 7.416> Quo mirere magis, Quinti, per fragmina multa, 
<pol. anti. 7.417> hoc totum conflatur opus, par omnia certe 
<pol. anti. 7.418> musivo. Siquidem pars ex se nulla cohaeret 
<pol. anti. 7.419> vicinae; quaeque est seorsum finita; sed omnes 
<pol. anti. 7.420> vel commissurae, vel clavi, aut vincula iungunt: 
<pol. anti. 7.421> quae loca par oleo semper levis humor iniungit. 
<pol. anti. 7.422> Tale sibi vel Praxitelis vel Apellis alumni 
<pol. anti. 7.423> ante oculos ponunt e ligno flexile signum; 
<pol. anti. 7.424> naturae ad legem expressus ut motibus omnes 
<pol. anti. 7.425> corporibus humani posituras fingere possint. 
<pol. anti. 7.426> Quocirca motus videas haud legibus ullis  
<pol. anti. 7.427> hanc fieri potuisse struem. Nam corpora partes  
<pol. anti. 7.428> continuas habeant sic informata, necesse est. 
<pol. anti. 7.429> Vi motus utcunque potest adolescere ramus 
<pol. anti. 7.430> qui dein fustis erit; sed non agreste flagellum 
<pol. anti. 7.431> fustibus e geminis constans, quorum alter habetur 
<pol. anti. 7.432> agricolae manibus, segetem dum verberat alter 
<pol. anti. 7.433> aera per medium volitans, graviorque relapsu; 
<pol. anti. 7.434> quo spicae frugem emittunt, stipulaeque resultant. 
<pol. anti. 7.435> Nulla igitur vis mente carens disponere talem 
<pol. anti. 7.436> ex sese valuit fabricam. Mens unica proinde 
<pol. anti. 7.437> totius causa est fabricae. At te iudice, quae Mens? 
<pol. anti. 7.438> An matris? Saepe est conceptus inscia mater, 
<pol. anti. 7.439> inscia qui caeca crescat tener hospes in alvo. 
<pol. anti. 7.440> An foetus? Ergo ipse sibi sua membra perite 
<pol. anti. 7.441> construeret! Certe matre est indoctior ipsa. 
<pol. anti. 7.442> Mens tamen haec fecit. Mentem hic toto Orbe potentem 
<pol. anti. 7.443> nonne vides? Quando fecit? Narrabimus infra: 
<pol. anti. 7.444> sed prius hanc mecum fabricae mirabilis artem 
<pol. anti. 7.445> prosequere: ut cernas praestandum quid foret illi, 
<pol. anti. 7.446> quem reputant foetus auctorem in corpore matris. 
<pol. anti. 7.447> Ossibus his ergo membranam adiungere debet 
<pol. anti. 7.448> singula reticulo circumque supraque tegentem. 
<pol. anti. 7.449> Musculus huic omnis valide affigatur oportet, 
<pol. anti. 7.450> contrahi et extendi facilis; cum tendine multo, 
<pol. anti. 7.451> fibrarum qui fasciculos sub triplice velo 
<pol. anti. 7.452> contineat. Super his deducet carnea fila: 
<pol. anti. 7.453> mox oleosam adipem. Levi cutis omnia texto 
<pol. anti. 7.454> involvet, tunica ut cunctos non futilis artus 
<pol. anti. 7.455> a capite ad calcem nitido circumdet honore: 
<pol. anti. 7.456> mille foraminibus pertusa, intextaque filis 
<pol. anti. 7.457> nervorum carni passim obrepentibus, instar 
<pol. anti. 7.458> corticis aut libri: nec pro velamine tantum, 
<pol. anti. 7.459> vaginaeque loco vel defendentis amictus; 
<pol. anti. 7.460> sed percolati faex ut diluta liquoris, 
<pol. anti. 7.461> et quasi fuligo fervore egesta perenni, 
<pol. anti. 7.462> ultima ramorum quae fertur ad ostia semper 
<pol. anti. 7.463> exhalanda foras, per spiramenta vaporet; 
<pol. anti. 7.464> ac sincera magis nutritia flumina currant. 
<pol. anti. 7.465> Tum demum rigidos extremis partibus ungues 
<pol. anti. 7.466> qui vegeant similes plantarum, atque augmine crescant 
<pol. anti. 7.467> perpetuo, tanquam digitis munimina ponet. 
<pol. anti. 7.468> Haud aliter domus exstruitur fundamine primum 
<pol. anti. 7.469> in terris posito: paries circumundique surgit 
<pol. anti. 7.470> ordinibus multis lapidum; hunc tabulata quadratis 
<pol. anti. 7.471> e lignis cohibent firma compagine vinctum; 
<pol. anti. 7.472> qui demum hinc atque hinc gypso leviore linitur: 
<pol. anti. 7.473> et trabibus tegulisque supra fit pensile tectum: 
<pol. anti. 7.474> ac suus est foribusque locus, vacuisque fenestris. 
<pol. anti. 7.475> Fabrica iam, qualis descripta est, mira videtur; 
<pol. anti. 7.476> attamen est sine vi, sine motibus, ac sine vita: 
<pol. anti. 7.477> ceu constructa domus quae permanet, ut semel orta est. 
<pol. anti. 7.478> Qui sensim crescet? Qua se ratione movebit, 
<pol. anti. 7.479> servabitque? Alias ex se qui proferet olim? 
<pol. anti. 7.480> Huic opifex igitur, praeter memorata, necesse est 
<pol. anti. 7.481> organa tot varios aptata ministret ad usus. 
<pol. anti. 7.482> Crescere non poterit, nova se nisi corpore toto 
<pol. anti. 7.483> materies miscere queat: nec mista iuvabit, 
<pol. anti. 7.484> ni cunctos etiam penetret digesta meatus; 
<pol. anti. 7.485> et veniat passim repentibus addita fibris. 
<pol. anti. 7.486> Formandae partes adeo, quae talia sumant 
<pol. anti. 7.487> arcessita foris, tenuentque terantque coquendo 
<pol. anti. 7.488> subsidia, ut membris sint incrementa tenellis; 
<pol. anti. 7.489> et reparent quidquid fugiet de corpore sensim. 
<pol. anti. 7.490> Os igitur vultu in medio, ceu ianua primum 
<pol. anti. 7.491> linquetur bipatens, et cinctum duplice labro: 
<pol. anti. 7.492> quod reserare animans, proprio seu claudere nutu 
<pol. anti. 7.493> possit, eoque sibi quaesitum inducere victum. 
<pol. anti. 7.494> Vestibulo tum linguam agilem plantabit in ipso, 
<pol. anti. 7.495> quae verrat versetque cibos, pinsatque saliva. 
<pol. anti. 7.496> Tum fauces, mirique dabit sphinctera laboris, 
<pol. anti. 7.497> quo deglutiri valeant: cui protinus addet 
<pol. anti. 7.498> oesophagum firma compactum pelle canalem; 
<pol. anti. 7.499> qui post in stomachum turgens, ceu corporis ollam, 
<pol. anti. 7.500> lapsas perpetuis fibrarum motibus escas, 
<pol. anti. 7.501> obliquis etiam et transversis usque terendo, 
<pol. anti. 7.502> dividat in partes minimas offamque liquentem: 
<pol. anti. 7.503> ac dein restrictus subito longiscat, ut anguis,  
<pol. anti. 7.504> principio gracilis, mox crassior; atque ita gyrans 
<pol. anti. 7.505> multiplicem amfractum sinuet, quo ducta feruntur, 
<pol. anti. 7.506> ac sensim extremum capiunt alimenta nitorem, 
<pol. anti. 7.507> in chylum conversa merum; rectique recepta 
<pol. anti. 7.508> ipse tubi forma, secretas trudere sordes 
<pol. anti. 7.509> non cesset; sphinctere alio finitus ut ante. 
<pol. anti. 7.510> Contemplator item, qua sollicitudine prudens 
<pol. anti. 7.511> debeat ille faber multas in tramite longo 
<pol. anti. 7.512> cardinibus solidis transversum apponere valvas; 
<pol. anti. 7.513> descensum quae dent facilem, claudantque regressum 
<pol. anti. 7.514> oppositae. Quales tubulis ponuntur in altis, 
<pol. anti. 7.515> ne recidant gravitate sua, quos antlia sursum 
<pol. anti. 7.516> evexit latices. Magnum hic labor arguit unus 
<pol. anti. 7.517> Artificem. Valeant Fortuna et regula motus. 
<pol. anti. 7.518> Cur etiam, quovis momento impulsa putetur 
<pol. anti. 7.519> materies, quae mentis inops cava viscera formet, 
<pol. anti. 7.520> cur abrumpit iter, cursumque inflectit ut illos 
<pol. anti. 7.521> conficiat postes; ex illa parte recludens, 
<pol. anti. 7.522> unde venit cibus, apposite; prohibensque recludi 
<pol. anti. 7.523> ex alia? Casu nihil ingeniosius isto.  
<pol. anti. 7.524> Aspice praeterea sparsas in viscere glandes 
<pol. anti. 7.525> turmatim villorum instar; quibus esca liquescens 
<pol. anti. 7.526> praeterlabendo lente purgatur, et exit 
<pol. anti. 7.527> tersa magis: lana ut ferreis agitata nitescit 
<pol. anti. 7.528> pectinibus, turpemque situm mundata reponit. 
<pol. anti. 7.529> Annellos etiam cernas, quibus ille fit omnis 
<pol. anti. 7.530> paulatim impulsus, quo viscus deprimit escam: 
<pol. anti. 7.531> ut fluxo reptant sinuosi corpore vermes. 
<pol. anti. 7.532> Nec mirere minus tam longi visceris orbes 
<pol. anti. 7.533> impositos aliis alios, laxisque ligatos 
<pol. anti. 7.534> inter se vinclis; ne sit pressura, nocensve 
<pol. anti. 7.535> amfractus: cunctosque uno sub tegmine clausos, 
<pol. anti. 7.536> ne quis forte fugax dilapsu ergastula rumpat. 
<pol. anti. 7.537> Nec tamen ad victum fuerit satis huicce magistro 
<pol. anti. 7.538> prima parasse loca, aut habilem struxisse culinam. 
<pol. anti. 7.539> Qua sollers opera faciet quoque, chylus ut ille 
<pol. anti. 7.540> lacteus ac dulcis (lactescunt omnia quando 
<pol. anti. 7.541> corpora quae pastum praebent) accedere alendis 
<pol. anti. 7.542> artubus et varias sibi possit sumere formas? 
<pol. anti. 7.543> Plurima namque prius docte peragenda supersunt. 
<pol. anti. 7.544> Tantae molis erit proprios animantis in artus 
<pol. anti. 7.545> materiem peregrinam et crudos vertere succos! 
<pol. anti. 7.546> Ergo mesenterium postquam sinuarit in orbes 
<pol. anti. 7.547> multiplices cudet venas, queis candidus humor 
<pol. anti. 7.548> omni ex parte fluens, stagnum in commune feratur; 
<pol. anti. 7.549> atque magis liquidus, dein sub thorace canalem 
<pol. anti. 7.550> intret, et ascendens se sanguine misceat ipso. 
<pol. anti. 7.551> Scilicet hic vitae custos liquor omnia demum 
<pol. anti. 7.552> flumine perpetuo circumactus membra rigabit, 
<pol. anti. 7.553> in minimasque vehet nova nutrimenta latebras. 
<pol. anti. 7.554> Verum alias opus est pluresque impendere curas, 
<pol. anti. 7.555> sanguinis ipsius natura fluorque perennis 
<pol. anti. 7.556> ut fiant. Vix dimidium faber iste laboris 
<pol. anti. 7.557> attigit. En crescunt operis miracula coepti. 
<pol. anti. 7.558> Principio partes alvi in regione locanda, 
<pol. anti. 7.559> quamque sua tectam tunica seorsumque manentem,  
<pol. anti. 7.560> finitimis vero per mutua vincula nexam, 
<pol. anti. 7.561> provideat. Splenem hinc disponat, pendeat illinc 
<pol. anti. 7.562> ventriculum supra iecur ac vesicula fellis. 
<pol. anti. 7.563> Pancreas interea medium se extendat utrinque. 
<pol. anti. 7.564> Cum fit enim sanguis variarum ex agmine rerum 
<pol. anti. 7.565> conflatus liquor, innumeras deponere debet 
<pol. anti. 7.566> partes, aut nimias, quadam aut ratione nocentes: 
<pol. anti. 7.567> sulphuream ut bilem, et salsae corpuscula lymphae: 
<pol. anti. 7.568> quae post in primum viscus demissa, iuvabunt 
<pol. anti. 7.569> pistum ex omnigeno victus glomeramine chylum. 
<pol. anti. 7.570> Ac veluti frugum sordes ubi purgat arator, 
<pol. anti. 7.571> praesto adsunt vario pertusa foramine cribra, 
<pol. anti. 7.572> quae certi generis transmittunt semina tantum 
<pol. anti. 7.573> scilicet apta sibi, sibi dissentanea sistunt: 
<pol. anti. 7.574> utque per aggestas dum turbida transit arenas, 
<pol. anti. 7.575> limpidior fit aqua et spoliatur faecibus omnis: 
<pol. anti. 7.576> cribrosas pariter solitus pervadere glandes, 
<pol. anti. 7.577> atque minutatim variis amfractus abdi 
<pol. anti. 7.578> sanguis, tunc salsum sibi quidquid abundat, in una 
<pol. anti. 7.579> exuit; in reliquis quod acerbum et amarius aequo. 
<pol. anti. 7.580> Has igitur quam multiplici compagine partes, 
<pol. anti. 7.581> et quam accurate contexet strenuus auctor! 
<pol. anti. 7.582> Quam varios plexus varium intorquebit ad usum! 
<pol. anti. 7.583> Propterea geminos lumbis affingere renes 
<pol. anti. 7.584> non praetermittet; qui totam a sanguine puro 
<pol. anti. 7.585> urinam excernant: excretam duplice ductu 
<pol. anti. 7.586> protinus accipiet sensim vesica tumescens; 
<pol. anti. 7.587> subsidensque, humor quoties impurus abibit. 
<pol. anti. 7.588> Atque hunc humorem cohibere, aut mittere quondam 
<pol. anti. 7.589> ut sit in arbitrio, sphincter ibi tertius adsit. 
<pol. anti. 7.590> Indigus externi semper, semperque recentis 
<pol. anti. 7.591> auxilii, quod terra parens atque unda ministrant, 
<pol. anti. 7.592> sanguis habet, quo corpus alat: caret attamen illis 
<pol. anti. 7.593> spiritibus, qui dent animos, membrisque vigorem. 
<pol. anti. 7.594> Hoc genus aethereis tantum eliciatur ab auris. 
<pol. anti. 7.595> Ergo, ceu Lemni, aut Liparae fornacibus ignes 
<pol. anti. 7.596> mulciber exstimulat vento, quem flamma coruscans 
<pol. anti. 7.597> excipit, ut rigidum cogat mollescere ferrum, 
<pol. anti. 7.598> inque nigros veniunt alternis flabra caminos; 
<pol. anti. 7.599> sic opus incoeptum meditans absolvere plastes, 
<pol. anti. 7.600> dividet a stomacho totum diaphragmate pectus. 
<pol. anti. 7.601> Posthac componet geminos in pectore folles 
<pol. anti. 7.602> plexibus innumeris passim cellisque refertos, 
<pol. anti. 7.603> aera qui capiant tumidi, reddantque repressi. 
<pol. anti. 7.604> Aspera reclusis arteria faucibus illos 
<pol. anti. 7.605> coniunget, cui non deerit membrana sonoram, 
<pol. anti. 7.606> cum volumus, vocem efficiens. Haec tibia vera 
<pol. anti. 7.607> naturae, tremulis transversim fissa labellis, 
<pol. anti. 7.608> aut tensis, dabit omnigenos e gutture cantus. 
<pol. anti. 7.609> Et quia concurrunt in concamerata palati  
<pol. anti. 7.610> atria, quos retuli, ductus spirabilis aurae 
<pol. anti. 7.611> atque cibi, nec plus uno quam pariete distant; 
<pol. anti. 7.612> aeris in ductum ne pars potusve cibive 
<pol. anti. 7.613> forte cadat, levis ante fores ac sedula porro 
<pol. anti. 7.614> haerebit ligula, alternis quae motibus illas 
<pol. anti. 7.615> defendat: qualis maiusque minusque foramen 
<pol. anti. 7.616> protegit egregius lusor, semperque tuetur 
<pol. anti. 7.617> a veniente pila: nec pars ea parva laboris. 
<pol. anti. 7.618> Pulmonum in medio praenobile constituet cor. 
<pol. anti. 7.619> Sanguis hoc centrum est; haec regia sanguinis ipsa, 
<pol. anti. 7.620> et iugi lympha et tenui circumdata vallo: 
<pol. anti. 7.621> in mediis qualem suspendunt lampada templis 
<pol. anti. 7.622> ut partes lumen sese diffundat in omnes: 
<pol. anti. 7.623> sol qualis recreat radiis genialibus Orbem. 
<pol. anti. 7.624> Sit validum robur, sit vis et elastica cordi: 
<pol. anti. 7.625> Huc eat, hinc veniens magno fluat impete sanguis. 
<pol. anti. 7.626> Sit pulsus fibris, praesertim in acumine summo, 
<pol. anti. 7.627> perpetuusque ac per modica intervalla coruscans: 
<pol. anti. 7.628> arcanum vitae motu fundatur in illo. 
<pol. anti. 7.629> Hoc sciat, hoc valeat cordis faber inclytus: ergo 
<pol. anti. 7.630> ventriculos huic esse duos hinc inde iubebit: 
<pol. anti. 7.631> dexter ut accipiat repentem a corpore toto 
<pol. anti. 7.632> sanguineum laticem, turgens quem vena reportat; 
<pol. anti. 7.633> atque in pulmonum subito penetralia vibret, 
<pol. anti. 7.634> imbibiturum illic iam quidquid ab aere sumpto 
<pol. anti. 7.635> aetheris expressum est; mox a pulmone reversum 
<pol. anti. 7.636> suscipiat laevus; simili quem arteria maior 
<pol. anti. 7.637> impete pulsatum per corpus omnia membra 
<pol. anti. 7.638> diffundet. Motu, pro! quantum est artis in illo! 
<pol. anti. 7.639> Vivimus hac fabrica tantum, cessante perimus. 
<pol. anti. 7.640> Machina nam nostra haec non est hydraulica solum, 
<pol. anti. 7.641> pneumatica est etiam. Auxilio spirabilis aurae 
<pol. anti. 7.642> indiget, ex alvo genetricis ut exiit, infans. 
<pol. anti. 7.643> Quippe necesse prius (materno sanguine quando 
<pol. anti. 7.644> foetus alebatur, stabatque in carcere clausus) 
<pol. anti. 7.645> non fuit hunc aditum in pulmones esse patentem. 
<pol. anti. 7.646> Certe non poterant inflari mollibus auris; 
<pol. anti. 7.647> et motu sine languentes pressique iacebant. 
<pol. anti. 7.648> Ergo suis diverticulis tunc devius ibat, 
<pol. anti. 7.649> inque salutato pulmone petebat aortam 
<pol. anti. 7.650> sanguinis. Cum vero privatam vivere vitam 
<pol. anti. 7.651> incipit exclusus, iamque aere vescitur infans, 
<pol. anti. 7.652> inde novo versus pulmonem tramite sanguis 
<pol. anti. 7.653> irruit, et primos dediscit sponte meatus. 
<pol. anti. 7.654> Purpureo autem globulos, humore natantes 
<pol. anti. 7.655> in liquido (vitalis enim haec natura liquoris) 
<pol. anti. 7.656> qui poterit per totum opifex inducere corpus, 
<pol. anti. 7.657> ni tubulos fingat, magni ceu fluminis alveos, 
<pol. anti. 7.658> qui deinde in varios divisi saepe canales, 
<pol. anti. 7.659> inclusum laticem longe lateque per artus 
<pol. anti. 7.660> insinuent; succum et studeant deferre liquentem 
<pol. anti. 7.661> commixti toties ipso cum sanguine chyli: 
<pol. anti. 7.662> ut sine rore novo nihil, intactumque relinquant? 
<pol. anti. 7.663> Nec vero membris tantum haec alimenta tulisse 
<pol. anti. 7.664> sufficiat. Quid enim torpens in partibus ipsis 
<pol. anti. 7.665> vector opum faceret? Semper semperque recentes 
<pol. anti. 7.666> advehat; et quidquid per spiramenta forati 
<pol. anti. 7.667> corporis elapsum, reparet; vivumque calorem 
<pol. anti. 7.668> perpetuis foveat decursibus. Inde necesse est 
<pol. anti. 7.669> ocius adversum per iter sine fine, morarum 
<pol. anti. 7.670> impatiens, iterum repetat praecordia sanguis; 
<pol. anti. 7.671> trituramque novam pressus vehementer et auras 
<pol. anti. 7.672> aetheris accipiat: renovandus scilicet illo  
<pol. anti. 7.673> circuitu, per quem renovantur corporis artus. 
<pol. anti. 7.674> Adversos ideo per singula membra canales 
<pol. anti. 7.675> diducet figulus, quorum ostia cordis in ipsa 
<pol. anti. 7.676> sint constructa basi. Princeps arteria laevo 
<pol. anti. 7.677> ventriculo, princeps at dextro vena patebit. 
<pol. anti. 7.678> Illa sanguis eat subtilis aethere foetus; 
<pol. anti. 7.679> hac redeat tota iam despoliatus opum vi. 
<pol. anti. 7.680> Nam velut in plures primum se arbuscula ramos 
<pol. anti. 7.681> dividit, ac veniunt ramo e maiore minores, 
<pol. anti. 7.682> inde alii rursum ex aliis, hoc ordine tandem 
<pol. anti. 7.683> ut minimi semper fiant extrema tenentes: 
<pol. anti. 7.684> Nec non multivagis idem radicibus ordo 
<pol. anti. 7.685> cernitur, e terra quae succos undique carpunt: 
<pol. anti. 7.686> sanguinei pariter tubuli se corpore toto 
<pol. anti. 7.687> protendunt; atque innumeri ex se plurima trudunt 
<pol. anti. 7.688> segmina, quae partes cunctas sinuosa pererrant: 
<pol. anti. 7.689> usque adeo, pars ut nequeat tantilla videri, 
<pol. anti. 7.690> cui non alveolus saltem tenuissimus insit. 
<pol. anti. 7.691> Sunt in membranis etiam levioribus: imo 
<pol. anti. 7.692> sunt in vasorum tunica, vel in ossibus ipsis; 
<pol. anti. 7.693> quorum pertundunt textum penetrantque medullam, 
<pol. anti. 7.694> sic passim irrepunt, sic passim arteria venae 
<pol. anti. 7.695> subiacet: illa fremit subsultu cordis et una 
<pol. anti. 7.696> concutitur; quare texto quadruplice constat 
<pol. anti. 7.697> firmior, ut valeat rapidi vim ferre liquoris: 
<pol. anti. 7.698> at placidam referens manet haec immota per artus. 
<pol. anti. 7.699> Alternis autem positas hic aspice valvas, 
<pol. anti. 7.700> ut segetum in calamis nodos: mirabile dictu! 
<pol. anti. 7.701> Nempe recluduntur, qua se in praecordia sanguis 
<pol. anti. 7.702> promovet assiduus; iussae prohibere regressum. 
<pol. anti. 7.703> Verum qui faciet faber, ut nutritius humor 
<pol. anti. 7.704> in tot dividuus rivos dispersus et exul, 
<pol. anti. 7.705> vas tamen ipse omnis redeat collectus in unum? 
<pol. anti. 7.706> Nam si qua propriis e ductibus exeat, illic 
<pol. anti. 7.707> ocius implentur fossae; restagnat; inertem 
<pol. anti. 7.708> vertitur in vappam; et pausa corruptus ab ipsa, 
<pol. anti. 7.709> fit tabes: letumque dabit, non munera vitae. 
<pol. anti. 7.710> Rivorum fines igitur, sive ostia ostia parva 
<pol. anti. 7.711> sic prudens opifex inter se iungere norit, 
<pol. anti. 7.712> diversi ut generis minimorum extrema tuborum 
<pol. anti. 7.713> proxima sint. Nam vi, qua semper truditur, uno 
<pol. anti. 7.714> egrediens, lacrymas postquam exsudavit alentes, 
<pol. anti. 7.715> ecce alium subit, et venarum exordia complens 
<pol. anti. 7.716> non intermisso decurrit flumine sanguis. 
<pol. anti. 7.717> Maiores, parvis dein concurrentibus, intrat. 
<pol. anti. 7.718> Hae rerum in magnas coalescunt denique venas. 
<pol. anti. 7.719> Haud secus Eridanum, Venetis qui mergitur undis, 
<pol. anti. 7.720> amplificavit fluvii, quos hinc e rupibus Alpes, 
<pol. anti. 7.721> inde Apennini passim iuga celsa profundunt: 
<pol. anti. 7.722> hos rivi; et parva rivos ab origine fontes. 
<pol. anti. 7.723> Florescit regio tantis ditata fluentis; 
<pol. anti. 7.724> frugiferumque solum gregibus pomisque superbit. 
<pol. anti. 7.725> Sanguinis est autem, Quinti, sublimior usus, 
<pol. anti. 7.726> quod caput irroret. Nostrae hinc pars maxima vitae. 
<pol. anti. 7.727> Hic cerebrum latet; hic cuncta aut primaria sensus 
<pol. anti. 7.728> organa sunt posita; hinc nervorum prodit origo: 
<pol. anti. 7.729> (Scilicet a geminis cerebrum quibus omne tenetur, 
<pol. anti. 7.730> membranis, nec non cerebelli cortice ab ipso) 
<pol. anti. 7.731> nervorum qui dant animos et robora membris: 
<pol. anti. 7.732> per quos Mens gustat, sentit, videt, olfacit, audit, 
<pol. anti. 7.733> et loquitur, corpusque movet. Quae mira creandis, 
<pol. anti. 7.734> et quae ducendis per segmina corpore toto, 
<pol. anti. 7.735> nunc geminis, nunc simplicibus solertia nervis! 
<pol. anti. 7.736> Quorum ope subtiles animi, velut aetheris aurae, 
<pol. anti. 7.737> vivida materies, ipsique simillima luci, 
<pol. anti. 7.738> ire, redire, volare queant: unde ocius artus 
<pol. anti. 7.739> ad nutum flecti, ad nutumque rigescere possint; 
<pol. anti. 7.740> cessare interdum, vigili cum fessa labore 
<pol. anti. 7.741> temperat alternans et lenit corpora somnus. 
<pol. anti. 7.742> Nempe quot e filis constant, quam tenuibus, atque 
<pol. anti. 7.743> robustis, et quam firmo subtemine nexis! 
<pol. anti. 7.744> Quantae in spiritibus vires, qui fila pererrant! 
<pol. anti. 7.745> Iamne vides quali niteat disposta labore 
<pol. anti. 7.746> corporis haec moles, et inenarrabile textum. 
<pol. anti. 7.747> Ne tamen humanae tantum compaginis ingens  
<pol. anti. 7.748> admireris opus, turbam aspice circumfusam 
<pol. anti. 7.749> omnigenarum animantum: ipsis miracula magna 
<pol. anti. 7.750> in minimis: huc verte oculos. Bombycis in anno 
<pol. anti. 7.751> ter transformandi longe est operosius ovum, 
<pol. anti. 7.752> quam Semiramidis Babylonica moenia magnae,  
<pol. anti. 7.753> at impendentes praecelsis arcubus horti; 
<pol. anti. 7.754> quam Pharos, aut Ephesina aedes, et Olympia signa; 
<pol. anti. 7.755> quam Solymae templum, vel Daedalei labyrinthi 
<pol. anti. 7.756> magnificae ambages, Mausoli immane sepulcrum, 
<pol. anti. 7.757> monstraque Pyramidum, et Rhodii portenta Colossi. 
<pol. anti. 7.758> Nam duris homines potuere laboribus illa, 
<pol. anti. 7.759> et vigili cura, et largo pervincere sumptu; 
<pol. anti. 7.760> hoc non assequitur prudentia tota Sophorum, 
<pol. anti. 7.761> non robur populorum, aut Regum immensa potestas. 
<pol. anti. 7.762> Namque in eo iam dudum inclusa fuisse necesse est 
<pol. anti. 7.763> non modo vermiculi simul omnia membra futuri, 
<pol. anti. 7.764> sed distincta etiam triplicis primordia formae, 
<pol. anti. 7.765> quam praefinitis ex certa lege diebus 
<pol. anti. 7.766> induet; ut primum reptans, post chrysalis, ales 
<pol. anti. 7.767> desinat, immoriens effusa prole triformi. 
<pol. anti. 7.768> Hoc ritu extinctis bombycibus ante Novembrem, 
<pol. anti. 7.769> vere novo tepidis genus omne resurgit ab ovis; 
<pol. anti. 7.770> et reliquum simili iactatur forte per annum. 
<pol. anti. 7.771> Quippe duos simul ac menses bombyculus egit, 
<pol. anti. 7.772> grandior et saturis foliorum pabula buccis 
<pol. anti. 7.773> respuit, ac primae sensit fastidia vitae; 
<pol. anti. 7.774> cernitur ex imo deducens pectore fila 
<pol. anti. 7.775> nere sibi tumultum, levibusque appendere ramis: 
<pol. anti. 7.776> Ovatam in medio subtili stamine concham 
<pol. anti. 7.777> texit membranae similem et circumundique septam; 
<pol. anti. 7.778> atque ibi desidia torpens mollique veterno, 
<pol. anti. 7.779> oppressusne sopore iacet, letone sepultus? 
<pol. anti. 7.780> Tum pellem incanam nigranti mutat amictu: 
<pol. anti. 7.781> Nec caput apparet, nec pes, nec iam amplius ulla 
<pol. anti. 7.782> quae fuerat species; simul omnes contrahit artus 
<pol. anti. 7.783> corporis, exiguam forma referentis olivam. 
<pol. anti. 7.784> Fit nova res. Tandem intepuit cum Sirius ardor, 
<pol. anti. 7.785> Ultimaque autumno miti deferbuit aestas, 
<pol. anti. 7.786> protinus albescens redimitur flore cadaver, 
<pol. anti. 7.787> parvulaque exornant angustam cornua frontem: 
<pol. anti. 7.788> tum pennae assurgunt humeris; et pristina demum 
<pol. anti. 7.789> viscera productam sensim extenduntur in alvum. 
<pol. anti. 7.790> Serica dente mero positis ergastula rodit 
<pol. anti. 7.791> exuviis, structasque prius, nunc diruit aedes: 
<pol. anti. 7.792> et fit avis per tecta volans, perque aeris auras. 
<pol. anti. 7.793> At blandis vesanus amor nova pectora telis 
<pol. anti. 7.794> sollicitat: nubit volucris iam proxima leto, 
<pol. anti. 7.795> et soboli tota indulget; secundaque partu 
<pol. anti. 7.796> multiplici, foliis postquam ova infixa reliquit, 
<pol. anti. 7.797> tot pertaesa vices, iam prorsus inutilis Orbi, 
<pol. anti. 7.798> tandem omnis moritur, postremaque funera solvit. 
<pol. anti. 7.799> Haud aliter muscae, quamquam illis longior aetas 
<pol. anti. 7.800> esse quidem solet, haud aliter bis nascitur omnis 
<pol. anti. 7.801> papilio, pictis pennas distinctus ocellis; 
<pol. anti. 7.802> quem florem aligerum dicas, quem lucis amantem 
<pol. anti. 7.803> saepe dat exitio pulchrae pellacia flammae. 
<pol. anti. 7.804> Nempe hoc omne genus varium et mutabile, vermem 
<pol. anti. 7.805> exuit ante, leves quam caelo ventilet alas: 
<pol. anti. 7.806> inque statu medio recubans sub carceris umbra, 
<pol. anti. 7.807> nec vermis nec avis, nec vivum aut vivere cessans, 
<pol. anti. 7.808> attentis miranda oculis spectacula praebet. 
<pol. anti. 7.809> Degere quadrupedem multa sub arundine ranam 
<pol. anti. 7.810> qui videt, et saltare solo, mox repere pigram 
<pol. anti. 7.811> umbrosas inter salices, atque aeris aura 
<pol. anti. 7.812> non secus ac lympha vesci, tum crura natando, 
<pol. anti. 7.813> et longum femur et nudos agitare lacertos, 
<pol. anti. 7.814> scirpea clamoso late loca rumpere cantu, 
<pol. anti. 7.815> quo pulsae resonant aestiva nocte paludes, 
<pol. anti. 7.816> crederet alterius vitae primordia nactam, 
<pol. anti. 7.817> atque in pisciculis annum exegisse iuventae? 
<pol. anti. 7.818> Piscis erat capitatus: ei perlucida remum 
<pol. anti. 7.819> cauda ministrabat, quem flectere norat in undis; 
<pol. anti. 7.820> exiles pinnae, teres undique corpus et atrum. 
<pol. anti. 7.821> Sic ovo exivit: rana hoc in pisce latebat. 
<pol. anti. 7.822> Atque id non temere aut raro; sed semper eodem 
<pol. anti. 7.823> hos peragi ludos rite miramur ubique. 
<pol. anti. 7.824> Nec solum in minimis naturae regula brutis,  
<pol. anti. 7.825> ast etiam in magnis constat; seu corporis artus, 
<pol. anti. 7.826> seu studia et mores, aut curam prolis alendae, 
<pol. anti. 7.827> seu victum inspicias. Nam fulvi terga Leones 
<pol. anti. 7.828> semper, et hirsuti nemorosis montibus Ursi, 
<pol. anti. 7.829> et Tigres variae, et latitans Crocodilus in undis  
<pol. anti. 7.830> praedae inhiant: vexat Perdices atque Columbas  
<pol. anti. 7.831> Accipiter: timido Lupus insidiatur ovili: 
<pol. anti. 7.832> pascua Taurus amat, cornuque lacessere gestit: 
<pol. anti. 7.833> frigoris impatiens terram Philomela calentem 
<pol. anti. 7.834> quaerita et ad notos cum sole reversa penates 
<pol. anti. 7.835> dulcisono nidi solatur taedia cantu, 
<pol. anti. 7.836> incola semestris patriae, semestris et exul: 
<pol. anti. 7.837> consuetasque domos peregrina revisit Hirundo. 
<pol. anti. 7.838> Cetera quid referam cunctis animalia terris 
<pol. anti. 7.839> et pelago : mundi quibus immutare vetustas 
<pol. anti. 7.840> nil potuit; sicut neque frondem invertere laurus, 
<pol. anti. 7.841> nec iunci calamum, aut violae vernantis odorem? 
<pol. anti. 7.842> Et, si plantarum aut animantum, saepius ut fit, 
<pol. anti. 7.843> degeneres aliquas vitio telluris et aurae, 
<pol. anti. 7.844> sive emendatas cultu meliore videmus, 
<pol. anti. 7.845> tu ne propterea mutari semina credas: 
<pol. anti. 7.846> Nam permissa sibi redeunt ad pristina semper, 
<pol. anti. 7.847> et quovis detorta in se Natura recurrit. 
<pol. anti. 7.848> Quaerendum est igitur, quaenam sit causa tenoris 
<pol. anti. 7.849> perpetui. Certe nusquam reperire licebit, 
<pol. anti. 7.850> in primis nisi principiis, unde illa creantur, 
<pol. anti. 7.851> atque ita dispositis, ut semper talia prodant. 
<pol. anti. 7.852> Fortuitisne Atomis? Atomi sed corpora nulla, 
<pol. anti. 7.853> Nullas affectant species, nec legibus ullis 
<pol. anti. 7.854> morigerantur: abest procul his delectus et ordo. 
<pol. anti. 7.855> Principia haec igitur sunt ipso in semine rerum, 
<pol. anti. 7.856> non allata foris, sed fontibus hausta paternis. 
<pol. anti. 7.857> At pater unde habuit? Nimirum semine ab ipsi, 
<pol. anti. 7.858> unde fuit. Traducta ergo sunt ordine quodam 
<pol. anti. 7.859> a patribus primis ad natos inde sequentes; 
<pol. anti. 7.860> et sic ad reliquos veniunt transmissa nepotes 
<pol. anti. 7.861> plane eadem: cum sint eadem quoque facta nepotum, 
<pol. anti. 7.862> quae patrum fuerant, moresque imitentur avitos. 
<pol. anti. 7.863> At non fingere habet propriae primordia gentis 
<pol. anti. 7.864> quaeque recens soboles: sed qualia repperit illa, 
<pol. anti. 7.865> tradere venturae vel nescia cogitur. Ergo 
<pol. anti. 7.866> iam caput ad primum stirpis remeare necesse est, 
<pol. anti. 7.867> a quo cuncta fluant, quondam informata. Sed illi  
<pol. anti. 7.868> quis dedit? Anne sui generis fuit ipse repertor? 
<pol. anti. 7.869> Tute negas. Forsan compegit semina casus: 
<pol. anti. 7.870> At casus nihilum est, aut res. Rem feceris esse; 
<pol. anti. 7.871> ergo materiem, atque Atomis nil amplius ipsis: 
<pol. anti. 7.872> Si nihilum; ergo dabis nihilo ut fabrefecerit Orbem. 
<pol. anti. 7.873> Nec quia nil pugnat res, qua ratione geruntur  
<pol. anti. 7.874> hac fieri, idcirco casu sic esse putandum est. 
<pol. anti. 7.875> Nonne etenim ille tibi dicatur stultus et amens, 
<pol. anti. 7.876> qui velit Iliacae monumentum cladis, Homero 
<pol. anti. 7.877> ignorante, una vi motus esse peractum;  
<pol. anti. 7.878> aut elementorum casu per mutua nexis 
<pol. anti. 7.879> versibus, eximium carmen prodisse Lucreti. 
<pol. anti. 7.880> Quae quanquam ingenium ostentant doctumque laborem, 
<pol. anti. 7.881> nil tamen est cur sic disposta fuisse repugnet 
<pol. anti. 7.882> principiis motus, elementorumve figuris. 
<pol. anti. 7.883> Sic etiam nostro quamvis in corpore membra, 
<pol. anti. 7.884> qui sunt quaeque situ, nihil obstet quominus illo 
<pol. anti. 7.885> singula sint, tamen hoc ritu potuisse locari, 
<pol. anti. 7.886> absque ullo proprii, quod tam solerter obibunt, 
<pol. anti. 7.887> muneris intuitu, Ratio negat ipsa, videtque 
<pol. anti. 7.888> conspicuam prima viventum in origine Mentem. 
<pol. anti. 7.889> Quod si non sine proposito, quodcumque sit, uti 
<pol. anti. 7.890> mortales membris, aut fungi munia possunt, 
<pol. anti. 7.891> nec sine proposito membra haec mortalibus ipsis 
<pol. anti. 7.892> sunt concessa. Fabro ante omnes innotuit usus. 
<pol. anti. 7.893> Cudere nam solertius est, quam ducere aratrum; 
<pol. anti. 7.894> foetaque seminibus compingere semina multis, 
<pol. anti. 7.895> quam ferere, ac sulcis versos mandare per agros; 
<pol. anti. 7.896> flectendo formare habilem, quam flectere linguam; 
<pol. anti. 7.897> et digitos manibus, scapulis aptare lacertos, 
<pol. anti. 7.898> quam curvare manus, et corpora prendere dextra. 
<pol. anti. 7.899> Semina sunt igitur magni argumenta laboris, 
<pol. anti. 7.900> Magnae Mentis opus; quae tot miracula rerum 
<pol. anti. 7.901> abdidit in tenui: at maribus concredita solis, 
<pol. anti. 7.902> ut mare deciduum genus omne veniret ab uno. 
<pol. anti. 7.903> Terrigenas igitur populos educere limo, 
<pol. anti. 7.904> vel genus alituum densata ex aetheris aura, 
<pol. anti. 7.905> seu liquidum in mutos elementum cogere pisces, 
<pol. anti. 7.906> ridiculus labor est. Cunctis par sufficit unum;  
<pol. anti. 7.907> unde fluat reliquum diducto semine vulgus. 
<pol. anti. 7.908> Nec tamen hocce caput generis cuiusque bifurcum 
<pol. anti. 7.909> aeterno statues, ni sis delirus, ab aevo: 
<pol. anti. 7.910> quippe et staret adhuc. Ortus quae nescia, durant 
<pol. anti. 7.911> nescia et interitus. Quae principis, una nepotum 
<pol. anti. 7.912> conditio: ut cuncti morimur, sic primus avorum 
<pol. anti. 7.913> debuit ipse mori; quia nascimur, hic quoque nasci. 
<pol. anti. 7.914> Solus at aeternus, primum qui condidit, ille est. 
<pol. anti. 7.915> Si casus, casum aeternum cogere fateri, 
<pol. anti. 7.916> qui nihil est. Si Mens, aeternam credere Mentem. 
<pol. anti. 7.917> Nec magis aeternum sibi succedentia multa  
<pol. anti. 7.918> conficiunt, quam multa sibi contermina formant  
<pol. anti. 7.919> immensum. Quidquid capimus sine fine modoque, 
<pol. anti. 7.920> ire catenatum iunctis nequit ex elementis. 
<pol. anti. 7.921> Sed quoniam una tibi semper Fortuna creatrix 
<pol. anti. 7.922> omnia composuit rerum primordia miscens, 
<pol. anti. 7.923> dic, age; cur primum tantos enixa labores 
<pol. anti. 7.924> destiterit subito cessans, nec rem amplius ullam 
<pol. anti. 7.925> progeneret; sed quam arripuit, cogatur eandem 
<pol. anti. 7.926> ire viam? Novitatis enim fortuna parens est. 
<pol. anti. 7.927> Qua sibi vi facta, quo nempe coercita freno? 
<pol. anti. 7.928> Quid vetat omnigenos ultra procudere partus? 
<pol. anti. 7.929> Semina non desunt; vis insita suppetit; adsunt 
<pol. anti. 7.930> multimodi nexus, et formarum ampla supellex. 
<pol. anti. 7.931> Dic mihi, fortunae volucres quis rescidit alas? 
<pol. anti. 7.932> At vero casu fieri quaecumque putantur, 
<pol. anti. 7.933> (Scilicet obscuri respectu finis agentem 
<pol. anti. 7.934> causam, nec solitam, casum appellare suemus) 
<pol. anti. 7.935> raro, inconstanter fiunt: ast omnia nostra haec 
<pol. anti. 7.936> tamquam ex praescripto legis, serieque per aevum 
<pol. anti. 7.937> non intermissa, et parili pede currere, testes 
<pol. anti. 7.938> nos sumus. Adde etiam, quod multam agnovimus artem, 
<pol. anti. 7.939> sublime ingenium, et vim magnam mentis in illis. 
<pol. anti. 7.940> Ac velut in nummis dum cudere principis ora 
<pol. anti. 7.941> sculptori visum est, operosum ante omnia caelat 
<pol. anti. 7.942> prototypum chalybe in duro; cui pressa metalla 
<pol. anti. 7.943> cum sese indiderint, quot erunt signata, necesse est 
<pol. anti. 7.944> accipiant unam effigiem: spiratque manetque 
<pol. anti. 7.945> primitus impressum, et numquam delebile signum: 
<pol. anti. 7.946> Sic, non casus iners, non quaevis inscia causa 
<pol. anti. 7.947> principiorum est principium, quae corpora quaeque 
<pol. anti. 7.948> constituunt, viva imprimis, et semen eorum: 
<pol. anti. 7.949> at, quocumque modo libeat vocitare, fit illa 
<pol. anti. 7.950> provida, communis, valida, atque aeterna, necesse est. 
<pol. anti. 7.951> Provida: nimirum concepta ut imagine rerum 
<pol. anti. 7.952> quas fieri voluit semel, et succrescere semper; 
<pol. anti. 7.953> ac totam seriem per saecula multa futuram 
<pol. anti. 7.954> prospiciens, passu det cuncta incedere iusto: 
<pol. anti. 7.955> et ponat leges, ne quo se devia flexu 
<pol. anti. 7.956> linea corrumpat, neu recto tramite aberret. 
<pol. anti. 7.957> Quod si non esset, iam funditus omne videres 
<pol. anti. 7.958> subverti genus, et confundi semina multis 
<pol. anti. 7.959> intermixta modis: nulloque coercita nexu 
<pol. anti. 7.960> cuncta brevi in natale chaos resoluta redirent. 
<pol. anti. 7.961> Communis porro: quoniam omnia cernimus uno 
<pol. anti. 7.962> semper more geri. Quippe ut vegetabilis arbos, 
<pol. anti. 7.963> sic animans proprio semper de semine nasci, 
<pol. anti. 7.964> semper ali, atque mori, solitosque emittere fructus, 
<pol. anti. 7.965> communem et semper decurrere cernitur orbem. 
<pol. anti. 7.966> Atque ut pictoris facile est agnoscerem morem, 
<pol. anti. 7.967> in tabulis quidquid celebraverit, aut fera Martis 
<pol. anti. 7.968> praelia, et horrendis quassatam assultibus urbem, 
<pol. anti. 7.969> capripedumve iocos, festivique orgia Bacchi, 
<pol. anti. 7.970> seu virides Penei ripas, et frigida Tempe, 
<pol. anti. 7.971> seu puppim allisam scopulis, et naufraga ponti 
<pol. anti. 7.972> litora, et elatos ventis ad nubila fluctus: 
<pol. anti. 7.973> prodit enim ex ipso diversarum ordine rerum, 
<pol. anti. 7.974> fingendique modo dispensandique coloris, 
<pol. anti. 7.975> appositaque umbra, et dispersa luce, character 
<pol. anti. 7.976> cuique suus, veri auctoris certissimus index: 
<pol. anti. 7.977> Sic Natura omnis fabricatorem arguit unum. 
<pol. anti. 7.978> Diximus et causam hanc pollentem viribus esse. 
<pol. anti. 7.979> Quis dubitet? Cui Materiae sit subita moles 
<pol. anti. 7.980> omnis, uti limus figulo, nunc iussus in urnam 
<pol. anti. 7.981> expandi, nunc esse globus, vel equestris imago. 
<pol. anti. 7.982> Scilicet ex gleba Moderator summus eadem 
<pol. anti. 7.983> et Solem et Lunam, et fulgentia sidera coelo, 
<pol. anti. 7.984> et maria et Terras, et quidquid vivit in illis, 
<pol. anti. 7.985> condidit; atque pari, quo fecit, numine servat. 
<pol. anti. 7.986> Denique ut omnipotens, communis, providus, auctor 
<pol. anti. 7.987> sic aeternus erit: quis enim dabit esse creanti, 
<pol. anti. 7.988> a quo cuncta tenent ut sint maneantque? Sed horum 
<pol. anti. 7.989> arte rudi quaedam et firmo cum robore, vasti 
<pol. anti. 7.990> inconcussa Orbis quasi fundamenta basesque; 
<pol. anti. 7.991> quaedam perfecto studiose intusque polito 
<pol. anti. 7.992> corpore, verum eheu! paucos mansura per annos. 
<pol. anti. 7.993> Nec mirum certe si quo subtilius omne 
<pol. anti. 7.994> compositum fuerit, cum sit pars quaelibet eius 
<pol. anti. 7.995> pronior ad motum variisque obnoxia plagis, 
<pol. anti. 7.996> hoc possit minus et durare, et respuere ictus. 
<pol. anti. 7.997> Tanto nobilitas emitur, vitaeque voluptas 
<pol. anti. 7.998> labilis! Idcirco brevium causa optima rerum 
<pol. anti. 7.999> invigilare simul reparandis atque creandis  
<pol. anti. 7.1000> debuit, ut multis porro ex mortalibus esset 
<pol. anti. 7.1001> immortale genus. Verum uno ac simplice nutu 
<pol. anti. 7.1002> fecit utrumque Deus: cum cuncta in semine primo 
<pol. anti. 7.1003> semina conclusit, gemini compendia sexus: 
<pol. anti. 7.1004> custodesque mares pretiosi muneris unos 
<pol. anti. 7.1005> instituit, sobolem matura aetate daturos. 
<pol. anti. 7.1006> Sic hominum genus omne hominis tenuissima primi 
<pol. anti. 7.1007> pars fuit. At maiora tibi miracula pando. 
<pol. anti. 7.1008> Non solum exortos homines olimve futuros 
<pol. anti. 7.1009> in parte quemque suo stirpis comprehenderat auctor, 
<pol. anti. 7.1010> sed plures multo, qui numquam ad luminis auras 
<pol. anti. 7.1011> pervenient, quamquam ad lucem vitamque parati. 
<pol. anti. 7.1012> Quotquot enim a genitis gigni potuere vicissim, 
<pol. anti. 7.1013> qui tamen in tenebris iacuere perennibus, et quos 
<pol. anti. 7.1014> oppressit nox atra aeterno in carere clausos: 
<pol. anti. 7.1015> et, si dante Deo spirassent, quotquot ab illis 
<pol. anti. 7.1016> enasci poterant, cunctos simul una creavit 
<pol. anti. 7.1017> formavitque dies, iam membris omnibus aptos, 
<pol. anti. 7.1018> iam plenos vegetante anima, sed mentis egentes. 
<pol. anti. 7.1019> At totam in maribus prolem primordia vitae 
<pol. anti. 7.1020> accepisse prius, quam sit coniuncta marito 
<pol. anti. 7.1021> femina, si dubitas, oculos adverte, videbis. 
<pol. anti. 7.1022> Nempe miscroscopium, Batavis quod nuper in oris 
<pol. anti. 7.1023> divina sapiens reperit Levenockius arte, 
<pol. anti. 7.1024> perspicuamque facem in tenebris dedit esse profundis, 
<pol. anti. 7.1025> arripe et observa. Nihil est nisi vitrea lenti 
<pol. anti. 7.1026> lacryma convexae similis, quam lamina duplex 
<pol. anti. 7.1027> continet infixam, tenuique foramine circum 
<pol. anti. 7.1028> includit. Minimum quodcumque obieceris, ingens 
<pol. anti. 7.1029> apparet visu confestim, atque intima pandit. 
<pol. anti. 7.1030> Nec praesens adeo nostis obtutibus umquam 
<pol. anti. 7.1031> auxilium venit: novus illo sistitur orbis; 
<pol. anti. 7.1032> et nova Naturae facies referatur, apertis 
<pol. anti. 7.1033> visceribus mixtorum, et tegmine nuda remoto. 
<pol. anti. 7.1034> Est oculorum oculus, sine quo caeci esse videmur, 
<pol. anti. 7.1035> saltem hebetes tardique: quibus vix ante licebat 
<pol. anti. 7.1036> nosse superficiem, atque haerere in cortice summo, 
<pol. anti. 7.1037> nunc aditus liber patet in praecordia rerum. 
<pol. anti. 7.1038> Nec iam vestibulum ante ipsum atque in limine portae 
<pol. anti. 7.1039> stamus, at in medias iuvat ire profundius aedes; 
<pol. anti. 7.1040> atque ibi thesauros fluxi et reparabilis aevi 
<pol. anti. 7.1041> hactenus occultos, quodque est ante omnia mirum, 
<pol. anti. 7.1042> aeternae contemplari vestigia Mentis 
<pol. anti. 7.1043> indita Materiae, ut speculus mandatur imago. 
<pol. anti. 7.1044> Ne te prodigii novitas absterreat, ut quos 
<pol. anti. 7.1045> erroris timor insipiens errare coegit: 
<pol. anti. 7.1046> neve instrumento fingi mendacia credas, 
<pol. anti. 7.1047> sensibus ac nostris illudi: qualia monstrat, 
<pol. anti. 7.1048> talia sunt in sese obiecta; et plurima quamquam 
<pol. anti. 7.1049> inspiciuntur, adhuc plura inspicienda supersunt. 
<pol. anti. 7.1050> Imo et lenticulae decies licet aucta potestas 
<pol. anti. 7.1051> cresceret, inventisque novis assurgeret ultra 
<pol. anti. 7.1052> vim propriam, quantum mortalia lumina vincit, 
<pol. anti. 7.1053> semper inexhausto non visa relinqueret impar 
<pol. anti. 7.1054> huic fundo; satis est, partem potuisse videri. 
<pol. anti. 7.1055> Ergo lenticulae opponas, dum pura dies est, 
<pol. anti. 7.1056> aut canis, aut galli stillantem e semine guttam;  
<pol. anti. 7.1057> protinus esse tibi ante oculos (mirabile visu) 
<pol. anti. 7.1058> vermiculorum ingens populus, quasi in aequora magno 
<pol. anti. 7.1059> mobilis, atque natans, celer, irrequietus, et omne 
<pol. anti. 7.1060> per spatium ludens certatim ac praepete cursu. 
<pol. anti. 7.1061> Quam multae spectantur apes aestate serena 
<pol. anti. 7.1062> surgere confertim, totisque erumpere cellis; 
<pol. anti. 7.1063> cum priscis laribus pulsae novitatis amore, 
<pol. anti. 7.1064> fragrantes cunas et caeca palatia linquunt: 
<pol. anti. 7.1065> agglomerant sese in nubem, rapidasque choreas 
<pol. anti. 7.1066> ad Solem exercent: pennis micat effera pubes, 
<pol. anti. 7.1067> et magno circumvolitat per Inane susurro. 
<pol. anti. 7.1068> Sic genitale sua fremit agmen et ardet in unda, 
<pol. anti. 7.1069> quam durat calor ille diu quem e fonte paterno 
<pol. anti. 7.1070> attulerant: sensim nam defervente liquore 
<pol. anti. 7.1071> languescunt, tenuesque animas iam frigida ponunt. 
<pol. anti. 7.1072> His caput et caudam et memrorum cernere fas est 
<pol. anti. 7.1073> molle rudimentum, et formae discrimina quaedam. 
<pol. anti. 7.1074> Verum ipsis quamquam duplicem sexum esse necesse est, 
<pol. anti. 7.1075> haud facile agnosces; turba tamen omnis in illa 
<pol. anti. 7.1076> masculus innatam sobolem iam continet in se: 
<pol. anti. 7.1077> quam si non habeat, quo pacto emittere posset; 
<pol. anti. 7.1078> Illo nempe die, quo plenis puber ab annis, 
<pol. anti. 7.1079> ibit in amplexus avidae consortis; et unde 
<pol. anti. 7.1080> tunc natam erueret? Cum iam omni parte creatus, 
<pol. anti. 7.1081> nil sit adepturus venturo tempore, praeter 
<pol. anti. 7.1082> crementum. Tenet ille adeo, quodcumque tenebit: 
<pol. anti. 7.1083> integra nimirum propriae exemplaria gentis, 
<pol. anti. 7.1084> et sobolem quoque natorum, sobolemque nepotum; 
<pol. anti. 7.1085> foetaque filiolis animalia gestat, ut ipse 
<pol. anti. 7.1086> in patre vivus erat, quem emissum tu modo cernis. 
<pol. anti. 7.1087> Si te percellunt tot tamque minuta minutis 
<pol. anti. 7.1088> Corpora corporibus praegnantia, ne tamen istis 
<pol. anti. 7.1089> diffide; at potius mirare haec omnia genti 
<pol. anti. 7.1090> plantarum, atque homini, et cunctis communia brutis: 
<pol. anti. 7.1091> unde his communem causam invigilare necesse est. 
<pol. anti. 7.1092> Nonne vides quam sit tenuis formica culexque; 
<pol. anti. 7.1093> et plebecula quam nutrit gravis atque senescens 
<pol. anti. 7.1094> caseus, et quae habitat flores ac germina mandit, 
<pol. anti. 7.1095> et qua prunorum albescit violacea pellis, 
<pol. anti. 7.1096> et qua obducta situ vel mucida corpora sordent; 
<pol. anti. 7.1097> denique qui medio deprenditur anguis aceto: 
<pol. anti. 7.1098> Quid minus esse putas minimis viventibus istis? 
<pol. anti. 7.1099> Attamen his partes multae, multoque minores 
<pol. anti. 7.1100> inveniuntur adhuc; quarum numero, ordine et usu 
<pol. anti. 7.1101> integra concrescunt, et vere animalia fiunt. 
<pol. anti. 7.1102> Est illis cerebrum et pectus, venterque pedumque 
<pol. anti. 7.1103> remigium: est humor quidam in praecordia manans, 
<pol. anti. 7.1104> ac refluens; et particulis haec omnia constat. 
<pol. anti. 7.1105> Sunt fibrae et glandes, sparsi per tota meatus 
<pol. anti. 7.1106> corpora; sunt animi vitaeque ac motibus apti, 
<pol. anti. 7.1107> insuper et foetus, atque organa foetibus ipsis; 
<pol. anti. 7.1108> Ac totidem moli respondent congrua membra, 
<pol. anti. 7.1109> quot sunt Balenae, quot grandi sunt Elephanto. 
<pol. anti. 7.1110> Nam varias partes suus apte dividit ordo, 
<pol. anti. 7.1111> sepositasque tenet: cum decrescentia Semen 
<pol. anti. 7.1112> semina quodque habeat, semperque minora gradatim: 
<pol. anti. 7.1113> nec magis inde tumet: nam ritu prorsus eodem 
<pol. anti. 7.1114> circulus insertos amplectitur orbibus orbes 
<pol. anti. 7.1115> innumeros, nec eo fit maior; et uncia simplex 
<pol. anti. 7.1116> haud gravior, quod contineat sine fine modoque 
<pol. anti. 7.1117> pondera se leviora; ut fusius ante probatum est. 
<pol. anti. 7.1118> Ergo prosequere, ac nostris assuesce minutis; 
<pol. anti. 7.1119> et quam fit vis Materiae secunda, memento. 
<pol. anti. 7.1120> Nec datis: exempli causam firmare iuvabit. 
<pol. anti. 7.1121> Unde est, cum species asini miscetur quinae, 
<pol. anti. 7.1122> mulus ut inde oriens, sit quamvis pronus et acer 
<pol. anti. 7.1123> in Venerem, generet nihil, infecundus amator? 
<pol. anti. 7.1124> Id quoque de Pardo, Tigris submissa Leoni 
<pol. anti. 7.1125> quem parit, atque aliis Naturam praeter obortis, 
<pol. anti. 7.1126> inter aves aut quadrupedes aut cetera cense 
<pol. anti. 7.1127> quae procul a nobis animalia protegit aequor. 
<pol. anti. 7.1128> Haesit in hoc puncto rerum male gnara vetustas: 
<pol. anti. 7.1129> suetaque pro causis adducere nomina vana, 
<pol. anti. 7.1130> hos infamavit monstrorum nomine partus,  
<pol. anti. 7.1131> monstri et prolificum semen cuiusque negavit. 
<pol. anti. 7.1132> Excusanda tamen: nondum sibi lumen in umbris 
<pol. anti. 7.1133> fecerat obscuris ars ingeniosa Sophorum, 
<pol. anti. 7.1134> qui plerumque nihil nisi suspicione tenebant. 
<pol. anti. 7.1135> Venit clara dies; et tandem cognita causa, 
<pol. anti. 7.1136> cur steriles cuncti natura ex dispare foetus, 
<pol. anti. 7.1137> totaque progenies mulo sistatur in uno. 
<pol. anti. 7.1138> Scilicet illius conspecto semine, nullum 
<pol. anti. 7.1139> apparet vivens animal, tantum humor inanis: 
<pol. anti. 7.1140> Quandoquidem non est ab eo qui cuncta creavit, 
<pol. anti. 7.1141> ancipitum species et formula condita rerum: 
<pol. anti. 7.1142> Nec possunt aliquo fabrefata exsurgere casu, 
<pol. anti. 7.1143> Quae non extiterint iam pridem ab origine Mundi. 
<pol. anti. 7.1144> Non quae causa minor, vel quae manus aemula summi 
<pol. anti. 7.1145> artificis, tanto poterit contendere nisu, 
<pol. anti. 7.1146> infecta ut faciat, Regemque imitetur Olympi? 
<pol. anti. 7.1147> Mulus at iste, inquis, non est ab origine prima 
<pol. anti. 7.1148> structus; et ecce tamen venit, ac profertur in auras. 
<pol. anti. 7.1149> Imo structus erat; sed quid mutaverit, audi. 
<pol. anti. 7.1150> In patre asellus erat multis cum millibus, ante. 
<pol. anti. 7.1151> Quam matrem furtivus equam violaret adulter. 
<pol. anti. 7.1152> Ignotis subiens tectis, exoticus hausit 
<pol. anti. 7.1153> non sibi collectos peregino e fonte liquores: 
<pol. anti. 7.1154> parvula discordi tumuerunt viscera succo: 
<pol. anti. 7.1155> vestivitque artus asininis humor equinus; 
<pol. anti. 7.1156> haud ita dissimilis tamen, aut alienus, ut illos 
<pol. anti. 7.1157> rumperet omnino, sed qui pervertere posset: 
<pol. anti. 7.1158> et coepit neuter fieri ex utroque parente, 
<pol. anti. 7.1159> detorta in melius forma, sexuque retento. 
<pol. anti. 7.1160> At quoniam foetus minimi, quos hospes alumnus 
<pol. anti. 7.1161> in se sopitos immaturisque gerebat, 
<pol. anti. 7.1162> insolito numquam victu potuere foveri, 
<pol. anti. 7.1163> tunc genus extinctum est: quoniam sine numine fabri 
<pol. anti. 7.1164> formae non potuit suppleri forma peremptae. 
<pol. anti. 7.1165> Quod si aliquis cladem effugeret, servatus asylo 
<pol. anti. 7.1166> ambigui patris, et genuina matre receptus, 
<pol. anti. 7.1167> posset item nasci: verum id contingere raro, 
<pol. anti. 7.1168> vel numquam, et suspecta putem monumenta tulisse. 
<pol. anti. 7.1169> Mulus propterea vacuus venit, omne per aevum 
<pol. anti. 7.1170> prolis egens, sola posthac reparabilis arte. 
<pol. anti. 7.1171> Quales in nostris crescunt regionibus hebrae  
<pol. anti. 7.1172> quas Asia, aut America recens, aut Africa mittit 
<pol. anti. 7.1173> contentas in seminibus: frondescere primum 
<pol. anti. 7.1174> non dubitant; verum flos illis cassus, et ultra 
<pol. anti. 7.1175> semen ferre negant; frustra enitentibus obstat 
<pol. anti. 7.1176> temperies aliena soli, vel frigidus aether. 
<pol. anti. 7.1177> Sic sterilis mula est, confusis indole bina 
<pol. anti. 7.1178> fermentis; quorum discors natura duplexque 
<pol. anti. 7.1179> forma vetat, ne quidquam ex his augescere possit; 
<pol. anti. 7.1180> seu quia clauduntur loculi, tunicaeque labantes 
<pol. anti. 7.1181> flaccescunt, seu pollutus contabuit humor. 
<pol. anti. 7.1182> Quippe hoc femineum officium est, ut idonea solum 
<pol. anti. 7.1183> praebeat interius pullis alimenta repostis: 
<pol. anti. 7.1184> Hoc maris, ut pullos, quorum ipsi copia multa 
<pol. anti. 7.1185> semper inest, interdum utero transmittat alendos. 
<pol. anti. 7.1186> Ova quod attento tibi gallinacea monstrant. 
<pol. anti. 7.1187> Namque ibi luteolum tenuis membrana vitellum 
<pol. anti. 7.1188> cingit, et in lento suspensum albumine vinclis 
<pol. anti. 7.1189> continet hinc atque hinc; falso quae germina vulgus 
<pol. anti. 7.1190> autumat: haec pelli quam testa involvit, adhaerent. 
<pol. anti. 7.1191> Illo nutritur soboles oritura vitello, 
<pol. anti. 7.1192> cum gallo genitrix est secundata marito. 
<pol. anti. 7.1193> Hac una pullus paulatim augebitur esca; 
<pol. anti. 7.1194> quam tenet ipsum etiam gallinae virginis ovum, 
<pol. anti. 7.1195> at sterile, et nullo capturum fomite vitam. 
<pol. anti. 7.1196> Nam nihil inde potest, ubi non fuit antea, oriri. 
<pol. anti. 7.1197> Quocirca multum est, quae sit prudentia Mentis 
<pol. anti. 7.1198> Divinae, ut stupeas: quando partita laborem 
<pol. anti. 7.1199> inter utrumque genus promendae in saecula prolis, 
<pol. anti. 7.1200> in mare prolem ipsam statuit; dum femina sola 
<pol. anti. 7.1201> possidet id quo possit ali et grandescere proles. 
<pol. anti. 7.1202> Atque adeo quoties genitali ardore cientur 
<pol. anti. 7.1203> nativi latices, quo se quoque Numinis alti 
<pol. anti. 7.1204> pandit provida mens, in tempora longa propagans 
<pol. anti. 7.1205> viventum omne genus, subitus micat ignis amorum: 
<pol. anti. 7.1206> utrumque exagitat sexum vesana libido. 
<pol. anti. 7.1207> Nonnullis fine lege venit, sed qualibet anni 
<pol. anti. 7.1208> tempestate; aliis nidorum menstrua cura; 
<pol. anti. 7.1209> semestres aliis nexus: pars maxima tantum 
<pol. anti. 7.1210> vere novo, ac Solis reditu connubia miscent. 
<pol. anti. 7.1211> Seri hoc igne calent gelido sub marmore pisces; 
<pol. anti. 7.1212> cessit ubi grave frigus aquis, et ab aere lapsus 
<pol. anti. 7.1213> in pontum, in fontes, in flumina transiit aestus. 
<pol. anti. 7.1214> Tunc natat omnis amor, tunc flagrant humida regna, 
<pol. anti. 7.1215> et lasciva Venus tepidis bacchatur in undis. 
<pol. anti. 7.1216> At cervos, imbelle pecus, natumque latebris, 
<pol. anti. 7.1217> autumnalis agit furor in civilia bella, 
<pol. anti. 7.1218> mugituque procul reboat nemus omne salaci. 
<pol. anti. 7.1219> Sic totum Natura, suas fecunda creatrix 
<pol. anti. 7.1220> dispertita vices, incendit amoribus annum. 
<pol. anti. 7.1221> Cessat hiems, et sola gelu quasi caelibe torpet. 
<pol. anti. 7.1222> Quod si, cum videas partes animantibus esse 
<pol. anti. 7.1223> non ita praecipuas nequeant ut stare fine illis, 
<pol. anti. 7.1224> qualia sunt cervis et bobus cornua, quales 
<pol. anti. 7.1225> nonnullis dentes, et cauda oculata superbo 
<pol. anti. 7.1226> pavoni, atque homini florens in corpore pubes, 
<pol. anti. 7.1227> quae matura dies affert, non ipse dat ortus, 
<pol. anti. 7.1228> hinc fortasse putes non seminis esse virilis 
<pol. anti. 7.1229> congenitum laticem, at membris aliquando creari, 
<pol. anti. 7.1230> tarda quod in nobis veniat generosa iuventus, 
<pol. anti. 7.1231> falleris haud dubie. Nam primo ut singula tangam, 
<pol. anti. 7.1232> Quae tu innata negas, fierique recentia dicis, 
<pol. anti. 7.1233> et plumae et pubes, dentesque et cornua, quamquam 
<pol. anti. 7.1234> non excluduntur certo nisi tempore vitae, 
<pol. anti. 7.1235> formam habuere tamen propriam in radicibus imis, 
<pol. anti. 7.1236> principiumque sui. Quanto magis esse paratum 
<pol. anti. 7.1237> debuit a teneris, quod continet omnia, semen! 
<pol. anti. 7.1238> Frigida sed nuper genitis infantibus aetas 
<pol. anti. 7.1239> non patitur validis quassari membra fluentis; 
<pol. anti. 7.1240> nec tunicae graciles, nec tenuia vasa resistunt: 
<pol. anti. 7.1241> infecundus adhuc circum praecordia sanguis 
<pol. anti. 7.1242> volvitur, et crudi stillat in viscera succi, 
<pol. anti. 7.1243> lymphaque molliculos fluit immatura per artus. 
<pol. anti. 7.1244> Ast ubi convaluit grandescens corpus in horas, 
<pol. anti. 7.1245> firmatoque vigens adolevit robore virtus; 
<pol. anti. 7.1246> tum cellis trepidare cavis, fremere atque moveri 
<pol. anti. 7.1247> hactenus immotae contracta exordia gentis. 
<pol. anti. 7.1248> Sic postquam abreptus tetris Aquilonibus aer 
<pol. anti. 7.1249> horrentem brumam terris advexit et undis, 
<pol. anti. 7.1250> et cecidit Mundi facies, caligine mersa 
<pol. anti. 7.1251> cuncta iacent; mutae volucres, et squalida Tellus; 
<pol. anti. 7.1252> obductum Solis iubar, et vix nubila densa 
<pol. anti. 7.1253> permeat ambiguae vaga quaedam lucis imago. 
<pol. anti. 7.1254> In stabulis armenta, greges torpore fatiscunt, 
<pol. anti. 7.1255> in silvisque ferae: latet intra limina pastor. 
<pol. anti. 7.1256> Currere tunc rivi, tunc prata virescere cessant: 
<pol. anti. 7.1257> nec iam ullae arboribus frondes, neque gratia ruri: 
<pol. anti. 7.1258> sed stupefacta omnis pallet Natura, siletque 
<pol. anti. 7.1259> sub nive, sub glacie duris obstricta catenis: 
<pol. anti. 7.1260> regnat ubique veternum, et vita simillima morti est. 
<pol. anti. 7.1261> Sol autem ut coepit noctes aequare diebus 
<pol. anti. 7.1262> plenius irradians, et amicum restituit ver; 
<pol. anti. 7.1263> dissilit acre gelu spirante Favonio, et Orbis 
<pol. anti. 7.1264> vincla remittuntur: lens per corpora caeca 
<pol. anti. 7.1265> ita calor, et laxat partes, miscetque movendo; 
<pol. anti. 7.1266> arridetque anni redeuntis prima iuventus. 
<pol. anti. 7.1267> Semina sic teneris dormitant abdita rebus, 
<pol. anti. 7.1268> donec robur ea, et iuvenilis concitet ardor. 
<pol. anti. 7.1269> Attamen in vario genere ac molimine rerum, 
<pol. anti. 7.1270> queis nova tempestas anteactae damna resarcit, 
<pol. anti. 7.1271> non ullam invenies, quae, si incrementa recepta 
<pol. anti. 7.1272> veris ab adventu et rorantis munere caeli 
<pol. anti. 7.1273> excipias, causa in propria, dum bruma rigebat, 
<pol. anti. 7.1274> non fuerit: parvae sed erant, imisque latebant 
<pol. anti. 7.1275> principiis; magnae nunc sunt, oculisque patentes: 
<pol. anti. 7.1276> ante quiescebant; nunc omni ex parte moventur: 
<pol. anti. 7.1277> nunc res dicuntur; sed erant compendia rerum. 
<pol. anti. 7.1278> Haud secus ille Elephas, qui tergo pondera tanta  
<pol. anti. 7.1279> sustinet, ac turres armisque virisque refertas,  
<pol. anti. 7.1280> textilis instar equi periit quo prodita Troia, 
<pol. anti. 7.1281> nascens parvus erat; minimus quoque matris in alvo. 
<pol. anti. 7.1282> At quanto minor in lumbis fuit ille paternis? 
<pol. anti. 7.1283> In lumbis et avi et proavi? Tamen unus et idem. 
<pol. anti. 7.1284> Aspice sublimi ferientem sidera quercum 
<pol. anti. 7.1285> vertice, rimantem radicibus infera regna, 
<pol. anti. 7.1286> umbrantem patulo ramorum tegmine terras, 
<pol. anti. 7.1287> et qualem Assyrio monstrarunt somnia Regi; 
<pol. anti. 7.1288> glans fuit, aut potius pars exilissima glandis: 
<pol. anti. 7.1289> atque eadem in quercu, glandem quae protulit illa, 
<pol. anti. 7.1290> iam distincta suis perfectaque partibus arbos 
<pol. anti. 7.1291> tota erat, exceptis, ut diximus, incrementis. 
<pol. anti. 7.1292> Haud aliter gens Hebraeum numerosior astris, 
<pol. anti. 7.1293> quae Syriae fines olim ditione tenebat, 
<pol. anti. 7.1294> nunc fervit late totum diffusa per Orbem, 
<pol. anti. 7.1295> Abramo simul in puero fata constitit omnis; 
<pol. anti. 7.1296> et dum vagiret, cunis requievit in iisdem. 
<pol. anti. 7.1297> Verum, inquis, quo nempe queat contingere pacto, 
<pol. anti. 7.1298> tam teneris, tam mobilibus cum semina quaeque 
<pol. anti. 7.1299> particulis constent, quarum positura, modusque 
<pol. anti. 7.1300> convelli facile, ac dilabi tempore possunt, 
<pol. anti. 7.1301> undique praeterea e variis alimenta receptent 
<pol. anti. 7.1302> corporibus, discors quibus est atque absona plane 
<pol. anti. 7.1303> temperies, ut tam multos intacta per annos 
<pol. anti. 7.1304> sic maneant, ferventque suam inconcussa figuram? 
<pol. anti. 7.1305> Plurimus id cortex facit, et pressura coercens. 
<pol. anti. 7.1306> At ne credideris vel centum e millibus unum 
<pol. anti. 7.1307> proferri in lucem. Perit innumerabile vulgus 
<pol. anti. 7.1308> non natum: ac, veluti ratis ipso naufraga portu, 
<pol. anti. 7.1309> postquam infinitis latebrarum amfractibus aegre 
<pol. anti. 7.1310> se tandem eruerat, frustraque ad tempora venit 
<pol. anti. 7.1311> expectata diu, correptum praecoce fato, 
<pol. anti. 7.1312> vivendi amittit spem totam in limine vitae: 
<pol. anti. 7.1313> aut quia destruitur corpus, quod semina servat; 
<pol. anti. 7.1314> aut fata dispereunt, simul et conclusa gradatim 
<pol. anti. 7.1315> innumero numero plebecula seminiorum. 
<pol. anti. 7.1316> Ut vi fracta maris cum gurgite cumba profundo 
<pol. anti. 7.1317> mergitur; et cymbae quaecumque est credita turba 
<pol. anti. 7.1318> interit, atque una sorbetur mersa procella. 
<pol. anti. 7.1319> Quin etiam fragilem populum necat aegra senectus, 
<pol. anti. 7.1320> aut hebetat minuitque, atque omni robore pulso 
<pol. anti. 7.1321> marcentem infringit; vis morbida saepe trucidat: 
<pol. anti. 7.1322> praecipue rapti quam ultrix America metalli 
<pol. anti. 7.1323> missit in Europam, pretiumque exegit avaris 
<pol. anti. 7.1324> frontem ipsum vitae infitiens; diroque veneno 
<pol. anti. 7.1325> vulnera iam nimium metuendi inspersit amoris. 
<pol. anti. 7.1326> Aspice nunc quanta immensum iactura per Orbem; 
<pol. anti. 7.1327> quot pateant leti portae; quot mutua bella 
<pol. anti. 7.1328> mortales inter miseros; quot ubique voraces, 
<pol. anti. 7.1329> indomitaeque ferae; quot sint dispendia frugum. 
<pol. anti. 7.1330> Namque et gramineum germen populatur in herba 
<pol. anti. 7.1331> corniger, ipse brevi pariter cessurus in escam; 
<pol. anti. 7.1332> mactandaeque sues et glandem et sagina frangunt 
<pol. anti. 7.1333> semina; sic et aves avibus, granisque cibantur; 
<pol. anti. 7.1334> sic pecudum gens nata mori, frumentaque crescunt 
<pol. anti. 7.1335> nata teri, propriaque hominem fulcire ruina. 
<pol. anti. 7.1336> Alterum ab alterius clade integratur, et augmen 
<pol. anti. 7.1337> accipit: usque adeo res omnis debita morti 
<pol. anti. 7.1338> praedatur, mox praeda aliis datur ipsa vicissim. 
<pol. anti. 7.1339> Sed magis inde patet, cur tanto intexta labore 
<pol. anti. 7.1340> semina seminibus Mundi concluserit auctor. 
<pol. anti. 7.1341> Praenoscens etenim variis quam plurima semper 
<pol. anti. 7.1342> interimenda modis, rueret ne fluxa propago 
<pol. anti. 7.1343> paulatim, tandemque internecione periret, 
<pol. anti. 7.1344> iussit inexhausta compagine foeta creari; 
<pol. anti. 7.1345> ut saltem in paucis, quae demum intacta supersunt, 
<pol. anti. 7.1346> ac velut excidio communi erepta, manerent 
<pol. anti. 7.1347> reliquiae generum incolumes. Hinc masculus intra 
<pol. anti. 7.1348> fluctivagos pisces plane est spectabilis humor: 
<pol. anti. 7.1349> pisciculorum incredibilis quem copia densum 
<pol. anti. 7.1350> efficit ac niveum; quot habet Sextilis aristas, 
<pol. anti. 7.1351> quot sunt in silvis frondes, quot litore arenae: 
<pol. anti. 7.1352> tale putes omni concretum in corpore semen. 
<pol. anti. 7.1353> Maximus in minimis certe Deus, et mihi maior, 
<pol. anti. 7.1354> quam vasto Caeli in templo astrorumque caterva. 
<pol. anti. 7.1355> Nec te viventum numerus perterreat ingens 
<pol. anti. 7.1356> corpore in angusto: quis enim pertingere finem 
<pol. anti. 7.1357> materiae possit? Quae si tam immensa videtur 
<pol. anti. 7.1358> exterius, caeli dum tractus ultimaque astra 
<pol. anti. 7.1359> suspicis, ac semper diffusam intelligis ultra; 
<pol. anti. 7.1360> non eadem minus infinita videbitur intus, 
<pol. anti. 7.1361> solvere si tentes, penitusque extrema minutim 
<pol. anti. 7.1362> quaesieris. Vanus labor undique: terminus illa 
<pol. anti. 7.1363> nec crescente fuit, nec decrescente repertus. 
<pol. anti. 7.1364> Ero Materiae cum sit pars quaelibet ipsa 
<pol. anti. 7.1365> materies, extensa loco, atque instructa figura, 
<pol. anti. 7.1366> quid vetat abstrusas inter prorsusque latentes 
<pol. anti. 7.1367> viventum in gremio partes, dignoscere quasdam, 
<pol. anti. 7.1368> non modo dividuas, iterumque iterumque minores, 
<pol. anti. 7.1369> verum etiam organico ritu doctaque creantis 
<pol. anti. 7.1370> arte laboratas, quae sint primordia rerum, 
<pol. anti. 7.1371> atque alias aliis immersas? Sicut in horto  
<pol. anti. 7.1372> cernimus, illuxere dies cum veris amoeni, 
<pol. anti. 7.1373> surgere florentem viridi de cortice gemmam. 
<pol. anti. 7.1374> Aspicis ut teneram vix audet findere pellem 
<pol. anti. 7.1375> primum inter nitidas affulgens purpura frondes? 
<pol. anti. 7.1376> Carpe manu, flos est nondum, sed molle futuri 
<pol. anti. 7.1377> principium floris; soles alimentaque desunt: 
<pol. anti. 7.1378> carpe manu, internosque oculo scrutare recessus; 
<pol. anti. 7.1379> invenies foliorum intexta volumina centum, 
<pol. anti. 7.1380> et quotquot Zephyris erat expansura coronas, 
<pol. anti. 7.1381> si crevisse rosae iustum licuisset in aevum. 
<pol. anti. 7.1382> Semina quin etiam, sobolis spem in pyxide clausam, 
<pol. anti. 7.1383> immatura quidem, sed tota atque integra servat: 
<pol. anti. 7.1384> amplificante vitro quae si perspexeris, ingens 
<pol. anti. 7.1385> nec prius auditum subito mirabere monstrum: 
<pol. anti. 7.1386> scilicet arboreos artus in acumine grani 
<pol. anti. 7.1387> exiguo totos; distinctamque ordine pulchro 
<pol. anti. 7.1388> radicem a ramis. Tum grana secunda videres 
<pol. anti. 7.1389> protinus in primis, aliudque in germine germen; 
<pol. anti. 7.1390> si possent oculi tantas penetrare latebras. 
<pol. anti. 7.1391> Ast ubi deficiunt sensus, Mens abdita rerum 
<pol. anti. 7.1392> prosequitur, superatque viam. Mysteria tanta 
<pol. anti. 7.1393> iam capis: ecce offert tibi se innumerabilis ordo 
<pol. anti. 7.1394> congenitorum hominum; quos primo in semine clausit 
<pol. anti. 7.1395> omnipotens sator, aggestosque volumine parvo 
<pol. anti. 7.1396> implicuit: segetem aeternam, et sine fine feracem; 
<pol. anti. 7.1397> quam succedentes anni, revolutaque sensim 
<pol. anti. 7.1398> tempora multiplici foetu, partuque recludunt: 
<pol. anti. 7.1399> et populus surgit, populos quoque mille daturus. 
<pol. anti. 7.1400> At non hoc hominis proprium est, quod diximus: aeque 
<pol. anti. 7.1401> competit organico, quod nascitur ac perit, omni. 
<pol. anti. 7.1402> Ut rosa, sic reliqui flores, herbaeque virentes 
<pol. anti. 7.1403> telluris decus; et multo producta labore 
<pol. anti. 7.1404> vis segetum; et pomis dives pendentibus arbos; 
<pol. anti. 7.1405> quaeque tegunt altae montana cacumina silvae: 
<pol. anti. 7.1406> sic acino inclusae vites, et vitibus uvae: 
<pol. anti. 7.1407> sic in frumento seges est, et plurima messis: 
<pol. anti. 7.1408> sic reliqua in reliquis: et quae modo facta videntur, 
<pol. anti. 7.1409> antea erant, sed operta; at nunc revoluta patescunt. 
<pol. anti. 7.1410> Inde fit ut terrae non omnes omnia possint 
<pol. anti. 7.1411> reddere. Nam multis Ceres aurea fulget in arvis, 
<pol. anti. 7.1412> luxuriatque solo felici atque ubere glebae, 
<pol. anti. 7.1413> vix capita ut sufferre queant pendentia silvae 
<pol. anti. 7.1414> culmorum: ridet grato sub pondere tellus, 
<pol. anti. 7.1415> et fruges largo profundit Copia cornu. 
<pol. anti. 7.1416> Tales, ut perhibent, ostentat Moesia campos; 
<pol. anti. 7.1417> tales Aegypti fortunatissima terra,  
<pol. anti. 7.1418> Niliacis postquam late perfusa fluentis, 
<pol. anti. 7.1419> nigra conspersas uligine sensit arenas. 
<pol. anti. 7.1420> Parte alia miseros sitis horrida, vel gravis humor 
<pol. anti. 7.1421> vastat agros: stipulae tristes sine honore fatiscunt; 
<pol. anti. 7.1422> squalet humus, victumque aegris praebere recusat; 
<pol. anti. 7.1423> et raras inter fulci numerantur aristas. 
<pol. anti. 7.1424> Haud procul est humilis casa paupertatis iniquae; 
<pol. anti. 7.1425> livida quam macies, deiectaque fletibus ora, 
<pol. anti. 7.1426> et querulus dolor, et laceri testantur amictus. 
<pol. anti. 7.1427> Attamen ex uno potuit tam semine nasci 
<pol. anti. 7.1428> Dives opum, quam macra seges: discriminis ergo 
<pol. anti. 7.1429> non a seminibus, ratio a tellure petenda. 
<pol. anti. 7.1430> Nimirum salibus vel nullo rore solutis, 
<pol. anti. 7.1431> vel nimio extinctis, vel deficientibus, omne 
<pol. anti. 7.1432> defuit auxilium, validique potentia nitri: 
<pol. anti. 7.1433> quo sine multiplices aperiri in germine nexus, 
<pol. anti. 7.1434> detur ut augmento locus, et primordia miris 
<pol. anti. 7.1435> intricata modis paulatim extendere pressam 
<pol. anti. 7.1436> compagem, atque imo nequeunt emergere centro, 
<pol. anti. 7.1437> laxatisque viis tandem ad sublimia ferri. 
<pol. anti. 7.1438> Pauca reluctantes igitur vicere meatus 
<pol. anti. 7.1439> utcumque, et ruptis ortum cepere catenis 
<pol. anti. 7.1440> exserto capite; at frustra: nam protinus illis  
<pol. anti. 7.1441> incubuit sopor et languens penuria, quando 
<pol. anti. 7.1442> aut male digestos poterunt ebria succos; 
<pol. anti. 7.1443> noxius aut ardor ieiuna liquore perussit. 
<pol. anti. 7.1444> Inde solum sterile, inde fati infelicis egestas. 
<pol. anti. 7.1445> Contra laetus ager, placidi quem lumina Solis 
<pol. anti. 7.1446> aspiciunt, tepidique rigant, ubi iam sitit, imbres, 
<pol. anti. 7.1447> divitias messemque dabit tibi farris opimam; 
<pol. anti. 7.1448> si conditus erit pingui sale, sulphure puro: 
<pol. anti. 7.1449> quae cum diluerit, quem Tellus ebibit humor, 
<pol. anti. 7.1450> continuo Solis motum adspirante calore 
<pol. anti. 7.1451> transvehit in tubulos madefacti Seminis, omnes 
<pol. anti. 7.1452> inque sinus; aperit germen, gazamque recludit 
<pol. anti. 7.1453> frugiferam: hinc salium liquidis mucronibus urget 
<pol. anti. 7.1454> abdita principia, et vinclis erumpere cogit, 
<pol. anti. 7.1455> intus alens pastu assiduo; ut radicibus alte 
<pol. anti. 7.1456> porrectis, valeat tandem, cum venerit aestas, 
<pol. anti. 7.1457> insignem gravibus spicis efferre maniplum. 
<pol. anti. 7.1458> Sic herbae crescunt omnes, quibus arva teguntur: 
<pol. anti. 7.1459> sic genus arboreum, et quidquid sub tegmine terrae 
<pol. anti. 7.1460> partim alitur, partim sub caelo vivit aperto. 
<pol. anti. 7.1461> Hic patefit, quanto magis interiora cientur 
<pol. anti. 7.1462> Germinis, ac reseratur apex ubi constat opum vis 
<pol. anti. 7.1463> hoc etiam, uberius campis adolescere messes, 
<pol. anti. 7.1464> et caput ornari Cereris; marcescere porro, 
<pol. anti. 7.1465> cum premit otium iners foetus in stirpe latentes, 
<pol. anti. 7.1466> et nil sufficitur fundo ex torpente, quod illos 
<pol. anti. 7.1467> intus sollicitet, iubeatque abrumpere somnum. 
<pol. anti. 7.1468> Unde gravi leto dantur primordia vitae; 
<pol. anti. 7.1469> neglectumque perit genus, infinita daturum 
<pol. anti. 7.1470> argumenta sui, terrae si divitis esset 
<pol. anti. 7.1471> illecebras faciles nactum, amplexusque benignos. 
<pol. anti. 7.1472> Ergo age, Naturamque iuva: namque arte iuvari 
<pol. anti. 7.1473> non dedignatur; quin ultro bracchia tendit 
<pol. anti. 7.1474> conanti, gaudetque suas ostendere vires. 
<pol. anti. 7.1475> Cumque serenda tibi venient frumenta, memento 
<pol. anti. 7.1476> ante dies aliquot medicata inspergere lympha; 
<pol. anti. 7.1477> quam simus et cineres, levibusque volatile nitrum 
<pol. anti. 7.1478> implerint salibus: tum granula quaeque videbis 
<pol. anti. 7.1479> observans, etsi modico sint credita fundo, 
<pol. anti. 7.1480> in tam multiplices divisa resurgere partus, 
<pol. anti. 7.1481> ut stupeas. Etenim bis millia terque quaterque, 
<pol. anti. 7.1482> (tanta salis virtus) grano exorientur ab uno: 
<pol. anti. 7.1483> et numerosa phalanx calamorum, viminis instar 
<pol. anti. 7.1484> cui caput abscissum iam parte repullulat omni, 
<pol. anti. 7.1485> expandetur humo, et alte circumferet umbram. 
<pol. anti. 7.1486> At neque sal nitri potis est effingere fructus 
<pol. anti. 7.1487> triticeos, ac prole nova ditare serentem; 
<pol. anti. 7.1488> nec molles Zephyrorum animae: nec mobilis aer; 
<pol. anti. 7.1489> nec radius clara missus Titanis ab arce; 
<pol. anti. 7.1490> nec lapsi nimbis latices; nec roscidus humor; 
<pol. anti. 7.1491> nec vero natale solum. Nam semper eaedem 
<pol. anti. 7.1492> sunt causae, vegetabilibus discrimine nullo 
<pol. anti. 7.1493> quae cunctis adsunt, pollentes indole eadem, 
<pol. anti. 7.1494> nullius propriae, communes omnibus aeque: 
<pol. anti. 7.1495> quamvis promoveant diversos undique foetus, 
<pol. anti. 7.1496> pro varia rerum, quibus auxiliantur et adsunt, 
<pol. anti. 7.1497> conditione ac natura. Sic nempe salubres 
<pol. anti. 7.1498> passim mortiferis adnasci cernimus herbas, 
<pol. anti. 7.1499> dictaminis aconita, olera intermixta cicutis: 
<pol. anti. 7.1500> cunctaque plantarum genera unus proferet hortus  
<pol. anti. 7.1501> quae pluviis iisdem, simul uni sole fruentur. 
<pol. anti. 7.1502> Haud secus, ac rabidos quae nutrit praeda leones, 
<pol. anti. 7.1503> haec poterat nutrire lupos aquilasque canesque: 
<pol. anti. 7.1504> nec tales ut sint, facit; at prout invenit, auget. 
<pol. anti. 7.1505> Quaeque etiam nostris adventant pabula membris, 
<pol. anti. 7.1506> et carnes, nervos, membranas, ossa, liquores 
<pol. anti. 7.1507> corporis instaurant, partis cuiusque figuram 
<pol. anti. 7.1508> accipiunt, non dant: multo minus intima cudunt 
<pol. anti. 7.1509> organa; sed tantum cusis adiuncta cohaerent. 
<pol. anti. 7.1510> Ergo nulla creant externae semina causae, 
<pol. anti. 7.1511> nec rerum species, aut exemplaria formant. 
<pol. anti. 7.1512> Hunc fecundatae Cereris dum foenora tanta 
<pol. anti. 7.1513> suspicis exigua nitrosi aspergine succi, 
<pol. anti. 7.1514> semina seminibus latuisse inclusa profundis, 
<pol. anti. 7.1515> et prodire putes; quoties ea vividus actor 
<pol. anti. 7.1516> eruit e tenebris, ac vitae munere donat. 
<pol. anti. 7.1517> Neu dicas istaec fieri dumtaxat in herba 
<pol. anti. 7.1518> frugifera, aut aliis quibus anno clauditur aetas; 
<pol. anti. 7.1519> quippe dabit largos fructus, mirumque saporem 
<pol. anti. 7.1520> alter honos ruris, populorumque alma Voluptas 
<pol. anti. 7.1521> vinea, radicem simili perfusa liquore. 
<pol. anti. 7.1522> Credes pampineos colles Tmoli, atque Phanaei 
<pol. anti. 7.1523> descendisse tuum, quando experieris, in hortum; 
<pol. anti. 7.1524> atque Palaestrinas immanis ponderis uvas 
<pol. anti. 7.1525> palmitibus pendere tuis: tum laetus inempta 
<pol. anti. 7.1526> vina bibes, quibus invideat Toccaia propago, 
<pol. anti. 7.1527> campanis potiora etiam, potiora Falernis. 
<pol. anti. 7.1528> Unde hoc? Prodigii causa est, quod vitis avara 
<pol. anti. 7.1529> iamdudum, nec fota prius nisi simplice cultu, 
<pol. anti. 7.1530> germina quae longos alias servasset in annos 
<pol. anti. 7.1531> evolvenda diu et Maiis promenda futuris, 
<pol. anti. 7.1532> imo etiam exsucca citius perimenda senecta, 
<pol. anti. 7.1533> cogitur actutum caeca dimittere cella. 
<pol. anti. 7.1534> Scilicet impulsu nitri quatientis, et udo 
<pol. anti. 7.1535> spirituum afflatu; quo multa supervenit esca 
<pol. anti. 7.1536> eximio salium penitus condita veneno. 
<pol. anti. 7.1537> Nec timor, ingenitas tanto molimine vires 
<pol. anti. 7.1538> ne cito deficiens effoetaque dissipet; illas 
<pol. anti. 7.1539> nec minimum labefactat: idem effectura quotannis 
<pol. anti. 7.1540> laetior ubertate sua; viridemque iuventam 
<pol. anti. 7.1541> sustinet auxilio, quo fecundatur, eodem; 
<pol. anti. 7.1542> sero fatales senii expertura labores. 
<pol. anti. 7.1543> Cum vero plantae, ut dictis ostendimus, omnes 
<pol. anti. 7.1544> secum innata sui generis primodia semper 
<pol. anti. 7.1545> possideant, et nil, quod non habet, hoc dare possit; 
<pol. anti. 7.1546> omnino ratione pari primordia prolem 
<pol. anti. 7.1547> ipsa suam servant: et sicut semina plantae 
<pol. anti. 7.1548> fundunt ex se ipsis, ita dant quoque semina plantas. 
<pol. anti. 7.1549> Nec folia in ramis, fructusque ex floribus essent, 
<pol. anti. 7.1550> ni proprio descripta forent in semine dudum 
<pol. anti. 7.1551> principia, effigies rerum, gentisque futurae. 
<pol. anti. 7.1552> Nec mihi quidquam obstat, solito sine semine quasdam, 
<pol. anti. 7.1553> aut secto ex ramo, aut ipsa ex radice renasci: 
<pol. anti. 7.1554> est etenim in ramis, est in radicibus idem 
<pol. anti. 7.1555> fertilis, et plenus granis genitalibus humor. 
<pol. anti. 7.1556> Is modo per suetos fibrarum ad summa canales 
<pol. anti. 7.1557> paulatim ascendens, apta densatur in urna 
<pol. anti. 7.1558> collectus, coquiturque ac maturescit ab aestu: 
<pol. anti. 7.1559> et modo productis e cortice pendet ocellis, 
<pol. anti. 7.1560> expectans aliud, quo det sua germina, tempus, 
<pol. anti. 7.1561> et clausas manifestet opes. Hoc surculus omnis 
<pol. anti. 7.1562> impletur succo; radix hoc omnis abundat; 
<pol. anti. 7.1563> totaque fructifero turgescit planta liquore: 
<pol. anti. 7.1564> qui cum nascenti, et parvae iam obscurus inesset, 
<pol. anti. 7.1565> crescentem posthac non deserit usque; sed auctus 
<pol. anti. 7.1566> adveniente cibo, quem nutrix optima tellus 
<pol. anti. 7.1567> suppeditat, spatio gaudet maiore vagari 
<pol. anti. 7.1568> liberior, sensim proprios aperitur in usus, 
<pol. anti. 7.1569> compactasque diu magis ac magis undique partes 
<pol. anti. 7.1570> explicat, et vastum fecundat denique truncum. 
<pol. anti. 7.1571> Non aliam ob causam felix fortuna secuta est 
<pol. anti. 7.1572> audax artis opus, cum primum imponere morem 
<pol. anti. 7.1573> naturae, ac truncis peregrinos addere foetus, 
<pol. anti. 7.1574> et plantae coepit vitium emendare colonus. 
<pol. anti. 7.1575> Nam nisi quae fisso inseritur nova virgula ligno, 
<pol. anti. 7.1576> vel circumcisa lateri cute figitur haerens, 
<pol. anti. 7.1577> omnia venturae primordia gentis haberet 
<pol. anti. 7.1578> in sese iam nunc, et qualia nempe gerebat 
<pol. anti. 7.1579> dum pars maternae fuit arboris, unde recisa est, 
<pol. anti. 7.1580> quo pacto proprias alieno in corpore dotes 
<pol. anti. 7.1581> fundaret, stirpemque suam? Qua lege quotannis 
<pol. anti. 7.1582> et florum gentilitios et frondis honores, 
<pol. anti. 7.1583> et patrios foetus, pede nil praebente nisi escam, 
<pol. anti. 7.1584> atque alias itidem virgas effundere posset 
<pol. anti. 7.1585> insertari habiles? Qui caudex ferret agrestis 
<pol. anti. 7.1586> tam lepidum caput, et pomorum nobile pondus? 
<pol. anti. 7.1587> Hinc certe quidquid proficiscitur, hic ibi primum 
<pol. anti. 7.1588> adfuit incoeptum, et forma breviore coactum 
<pol. anti. 7.1589> in loculis; ubi se nodosa ostentat origo 
<pol. anti. 7.1590> ramorum, spondetque tumens axilla lacertos. 
<pol. anti. 7.1591> Iam quae sponte sua passim nascuntur in agro, 
<pol. anti. 7.1592> incultisve locis, ut spinae herbaeque nocentes, 
<pol. anti. 7.1593> quas nullae severe manus, quas nullus arator 
<pol. anti. 7.1594> educat; aut in aquis veniunt fundoque palustri; 
<pol. anti. 7.1595> ne credas terrae gremio haud concepta creari. 
<pol. anti. 7.1596> Namque aut ventus eo semen, volucrisque vel imber 
<pol. anti. 7.1597> detulit; atque ipsi sua sunt quoque semina musco: 
<pol. anti. 7.1598> semina habet nascens annosa in robore viscum, 
<pol. anti. 7.1599> cui lignum alterius pro terra, vitaque fertum est. 
<pol. anti. 7.1600> Et sua sunt fungo, silici sua semina, quamvis 
<pol. anti. 7.1601> effugiant oculorum aciem: nam pulveris instar 
<pol. anti. 7.1602> exigui rugis foliorum immersa latescunt. 
<pol. anti. 7.1603> Nullum igitur speres terra de virgine germen. 
<pol. anti. 7.1604> Ac talem si quando voles in vase patenti 
<pol. anti. 7.1605> ponere sub dio, quam rarior altaque tela 
<pol. anti. 7.1606> contegat, aerios facile admissura liquores, 
<pol. anti. 7.1607> et Phoebi radios, at solis invia ventis; 
<pol. anti. 7.1608> assiduus toto frustra irroraveris anno. 
<pol. anti. 7.1609> Non erat absimilis veterum stupidissimus error, 
<pol. anti. 7.1610> quasdam bestiolas fine progenitoribus ullis, 
<pol. anti. 7.1611> materia ex putri et calefactis sordibus ortas. 
<pol. anti. 7.1612> Caeci! quod latuit rerum immutabilis ordo: 
<pol. anti. 7.1613> siccine, Naturam incertam, morumque suorum 
<pol. anti. 7.1614> immemorem, et tantum potuistis fingere monstrum? 
<pol. anti. 7.1615> Discite primarum legum inviolabile numen, 
<pol. anti. 7.1616> et semel incussos, quibus omnis machina Mundi 
<pol. anti. 7.1617> dirigitur motus, nulla vi posse retundi, 
<pol. anti. 7.1618> nullo suppleri, nullo desistere casu. 
<pol. anti. 7.1619> Non etenim varia est, non futilis; at sibi constat 
<pol. anti. 7.1620> multiplici Natura operum in molimine simplex, 
<pol. anti. 7.1621> propositique tenax. Cunctis animantibus una, 
<pol. anti. 7.1622> una patet, vegetabilibus quae ianua vitae. 
<pol. anti. 7.1623> Nec sine concubitu mures in navibus essent: 
<pol. anti. 7.1624> at dum ligna fabri iungunt, et litore toto 
<pol. anti. 7.1625> magnum surgit opus, tunc per secreta viarum 
<pol. anti. 7.1626> intrant obscuri, nec multo tempore gignunt;  
<pol. anti. 7.1627> infestatque novam numerosa colonia navim. 
<pol. anti. 7.1628> Qui vero absumunt corrupta cadavera vermes, 
<pol. anti. 7.1629> ante inerant taciti, atque exiles: inde solutis 
<pol. anti. 7.1630> principiis, laxae dum fervent undique carnes, 
<pol. anti. 7.1631> pars nati crescunt, pars excluduntur ab ovis; 
<pol. anti. 7.1632> et cito; nam quibus est data vita brevissima, velox 
<pol. anti. 7.1633> est incrementum; longaevis tarda iuventus. 
<pol. anti. 7.1634> Talis ad Oceani portus finesque Britannos 
<pol. anti. 7.1635> piscis avem referens, anatique simillima bernax, 
<pol. anti. 7.1636> nunc tabulas iuxta senio atque humore marino 
<pol. anti. 7.1637> confectas, nunc squalenti reperitur in alga; 
<pol. anti. 7.1638> quam ligni ex sanie cretam, foliisve caducis 
<pol. anti. 7.1639> plebs nimium rudis et veri ieiuna putavit: 
<pol. anti. 7.1640> donec compertum est proprio de semine nasci 
<pol. anti. 7.1641> in ligni, aut cochleis, aut appendicibus algae. 
<pol. anti. 7.1642> His igitur non seminium, at cunabula, sordes. 
<pol. anti. 7.1643> Haud aliter, tibi si qua fides, divine Poeta, 
<pol. anti. 7.1644> contusi plagis tabentia viscera tauri 
<pol. anti. 7.1645> emittunt examen apum, quas nuper in ovis 
<pol. anti. 7.1646> hauserat hinc atque hinc errans per florida prata 
<pol. anti. 7.1647> depositas. Sic immundo fossa humida coeno 
<pol. anti. 7.1648> bufones ranasque parit. Sic advena piscis 
<pol. anti. 7.1649> visitur in stagnante lacu non ante repertus. 
<pol. anti. 7.1650> Quod si difficilis captu, aut incognita causa est, 
<pol. anti. 7.1651> non ideo nullam esse putes: verum utere notis; 
<pol. anti. 7.1652> quamquam viam facilis monstraverit, ocius illa 
<pol. anti. 7.1653> naturam sequere: invenies abscondita rerum 
<pol. anti. 7.1654> coniectans melius, teque ipsa exempla docebunt. 
<pol. anti. 7.1655> Aspice quadrupedum genera omnia; sive tremendas, 
<pol. anti. 7.1656> immanesque feras in silvis, sive fugaces; 
<pol. anti. 7.1657> et mansueta domi pecora; et genus omne volantum, 
<pol. anti. 7.1658> aut aquilam, aut muscam; serpentumque horrida monstra; 
<pol. anti. 7.1659> et quaecunque natant, squillas, aut grandia cete, 
<pol. anti. 7.1660> et conchas. et quae gemino gaudent elemento; 
<pol. anti. 7.1661> et sub diversis insecta micantia formis: 
<pol. anti. 7.1662> nil nisi coniugio sexus utriusque creatur. 
<pol. anti. 7.1663> Nec bene lumbricos, oculos queis desit et auris, 
<pol. anti. 7.1664> qui fodiunt glebam, terraeque per abdita vivunt, 
<pol. anti. 7.1665> haud ulla consorte suam sibi cudere prolem 
<pol. anti. 7.1666> maiores dixere; sibi nam nubere vermis, 
<pol. anti. 7.1667> parte sui gemina, simul ipse maritus et uxor 
<pol. anti. 7.1668> creditus est; nudoque etiam qui corpore serpit, 
<pol. anti. 7.1669> et mucosa solo scribit vestigia limax. 
<pol. anti. 7.1670> Et licet androgynos, socio sine foedere amoris 
<pol. anti. 7.1671> illos compertum est casso sterilescere foetu. 
<pol. anti. 7.1672> Forte duplex aliis quoque vermibus illa facultas 
<pol. anti. 7.1673> obtigit: ast oritur patrio sine semine nullus: 
<pol. anti. 7.1674> nullus avis, atavisque caret; si exceperis unum 
<pol. anti. 7.1675> quem sator omniparens ulli sine semine finxit;  
<pol. anti. 7.1676> semina concredens olli evolvenda per aevum. 
<pol. anti. 8.1> Nunc age, totius quaenam sit machina Mundi, 
<pol. anti. 8.2> qua constet forma, et motus qua lege regatur, 
<pol. anti. 8.3> dicere fert animus, totumque expandere Numen. 
<pol. anti. 8.4> Maxima iam veniunt oculis spectacula nostris. 
<pol. anti. 8.5> Ac veluti crebris Aquilae conantibus alas 
<pol. anti. 8.6> concutiunt, cum se primum e convalle profunda 
<pol. anti. 8.7> ad caelum attollunt, et grandia corpora librant, 
<pol. anti. 8.8> et sibi sufficiunt cunctantes verbere ventos, 
<pol. anti. 8.9> Phoebeosque bibunt avidis obtutibus ignes; 
<pol. anti. 8.10> sic ubi semina per, perque haec mortalia saecla 
<pol. anti. 8.11> reptando, vitae fontes invisimus almos, 
<pol. anti. 8.12> altius eniti iuvat, aerioque volatu 
<pol. anti. 8.13> sidereos lustrare oculis audacibus orbes. 
<pol. anti. 8.14> Aspice quae vastis regionibus astra vagantur; 
<pol. anti. 8.15> quae certis affixa locis, et lumine puro 
<pol. anti. 8.16> transadigunt caelum, nativaque fulgura vibrant; 
<pol. anti. 8.17> hunc etiam lucis, tempestatumque parentem 
<pol. anti. 8.18> auricomum Solem, Caeli qui templa rigando 
<pol. anti. 8.19> et maria et terras secunda lampade lustrat: 
<pol. anti. 8.20> protuleritne Deus magna haec miracula rerum, 
<pol. anti. 8.21> an casus dederit, ceu fert doctrina Lucreti, 
<pol. anti. 8.22> quaerendum superest. Cuncti noctesque diesque 
<pol. anti. 8.23> transigimus, cuncti mentes numeramus et annos, 
<pol. anti. 8.24> et fruimur segetem renovatis messibus, aura 
<pol. anti. 8.25> aetheria, silvisque, et iugi flumine aquarum, 
<pol. anti. 8.26> et Phoebi radiis, et amico munere Lunae: 
<pol. anti. 8.27> quis rerum curat tantarum inquirere causam, 
<pol. anti. 8.28> atque modum, qui causam aperit? Plerique verentur 
<pol. anti. 8.29> scire, quod invitos doceat cui talia debent. 
<pol. anti. 8.30> Sed tu quem Veri nunc iam tenet una cupido, 
<pol. anti. 8.31> consule quid veterum scriptis inventa recentum 
<pol. anti. 8.32> addiderint, et quae tanti peperere labores 
<pol. anti. 8.33> fac tua discendo. Nunc purius imbibe lumen: 
<pol. anti. 8.34> pronior in liquidam veniet sapientia mentem. 
<pol. anti. 8.35> En se diducunt nebulae, et iam clarior aether 
<pol. anti. 8.36> sese aperit; radiis ne te, ne subtrahe primis: 
<pol. anti. 8.37> crescent in validos exorta crepuscula soles. 
<pol. anti. 8.38> Plurima debentur priscis aetatibus: illae 
<pol. anti. 8.39> naturam agrestem et spisso velamine septam 
<pol. anti. 8.40> tentarunt primum; in se suscepere laboris 
<pol. anti. 8.41> dura rudimenta, atque operis meruere coronam 
<pol. anti. 8.42> acribus inventis: nos versa novalia demum 
<pol. anti. 8.43> coepimus excolere, et partim vestigia nota 
<pol. anti. 8.44> sectati, partim auxiliis melioribus usi, 
<pol. anti. 8.45> maiorum haeredes, propria ditescimus arte; 
<pol. anti. 8.46> atque avidi fundos augemus opesque relictas. 
<pol. anti. 8.47> Sic ab Aristarcho fata primitus ac Philolao, 
<pol. anti. 8.48> iam doctrina diu rudis et neglecta iacebat, 
<pol. anti. 8.49> cum speculatori gratum subolere Polono 
<pol. anti. 8.50> coepit, et ad summos rediviva ascendit honores 
<pol. anti. 8.51> talibus auspiciis; quam post Galilaeus Etruscae 
<pol. anti. 8.52> gentis honos, canna primus qui se intulit astris, 
<pol. anti. 8.53> et comites vidit Iovis est nova sidera Caelo, 
<pol. anti. 8.54> illustrem assensu fecit; Keplerus adauxit 
<pol. anti. 8.55> errantum vero cursu. Quo nomine dicam 
<pol. anti. 8.56> naturae genium, Patriae decus, ac decus aevi 
<pol. anti. 8.57> Cartesium nostri, quo se iactabit alumno 
<pol. anti. 8.58> Gallia foeta viris, ac duplicis arte Minervae; 
<pol. anti. 8.59> ante suos tacitura duces ac fulmina belli, 
<pol. anti. 8.60> quam Veri auctorem eximium, mentisque regendae: 
<pol. anti. 8.61> ingenio magnis nec decessura Pelasgis; 
<pol. anti. 8.62> quamquam ea gens et Aristotelem, diumque Platona, 
<pol. anti. 8.63> Pythagoramque tulit, satis uno Socrate dives! 
<pol. anti. 8.64> Post hos incendunt fama super aethera noti, 
<pol. anti. 8.65> quos Parisina suos Academia tempore longo 
<pol. anti. 8.66> vidit et obstupuit, magni Cassinus et Huygens. 
<pol. anti. 8.67> Annulus huic patuit Saturni unusque satelles; 
<pol. anti. 8.68> quatuor ille alios visu deprendit acuto: 
<pol. anti. 8.69> permensi Caelum ac terras, tot in orbe reperta 
<pol. anti. 8.70> vulgarunt, ut iam inclarescat fabrica Mundi. 
<pol. anti. 8.71> His Epicureos, et quem mirare Poetam 
<pol. anti. 8.72> haud, reor, aequipares. Quae rerum inscitia suasit, 
<pol. anti. 8.73> pro pudor! ut stellas maiores esse negaret, 
<pol. anti. 8.74> et Lunae Solisque globos, quam cuique videntur: 
<pol. anti. 8.75> extemplo taedae procul apparentis abusus? 
<pol. anti. 8.76> Quinetiam Solem sparsis per inania caeli 
<pol. anti. 8.77> seminibus flammae quae casus mane coegit, 
<pol. anti. 8.78> autumat extingui noctis caligine caeca; 
<pol. anti. 8.79> tum post Idaeos reparatam exurgere montes. 
<pol. anti. 8.80> Atque, ubi contingit spoliari lumine Solem 
<pol. anti. 8.81> et Lunam, dubitat monstri num causa sit umbra 
<pol. anti. 8.82> corporis oppositi, quasdam potiusne latebras 
<pol. anti. 8.83> tunc subeant, vultumque aliquo velamine celent. 
<pol. anti. 8.84> Mirum, ni credat, velut Indum vulgus, in illos 
<pol. anti. 8.85> immani horrendum rictu saevire Draconem. 
<pol. anti. 8.86> Tales impietas habuit, iactatque patronos: 
<pol. anti. 8.87> at pudet insulsi commenta referre Lucreti. 
<pol. anti. 8.88> Sunt tria de toto systemata cognita Mundo. 
<pol. anti. 8.89> Primum constituit sphaeram Telluris inertem 
<pol. anti. 8.90> in medio; circum iubet omnes ire Planetas, 
<pol. anti. 8.91> inter eos Phoebum, quo caetera corpora fulgent. 
<pol. anti. 8.92> Abripit astrorum, Ptolemaeo iudice, turbam, 
<pol. anti. 8.93> perpetuaque trahit secum vertigine ab Euris 
<pol. anti. 8.94> ad Zephyros, primum dicit quod mobile, Caelum. 
<pol. anti. 8.95> Hoc super axe suo viginti et quatuor horis 
<pol. anti. 8.96> volvitur: impense velox, qua dividit axem 
<pol. anti. 8.97> Aequator; summe tardum, qua desinit axis; 
<pol. anti. 8.98> in duplici puncto nimirum Aquilonis et Austri. 
<pol. anti. 8.99> Interea proprius tamen est Fixisque Planetisque, 
<pol. anti. 8.100> at minor, a Zephyris qui tendit motus ad Euros, 
<pol. anti. 8.101> Signa sequens: hac quisque suum varie exigit annum. 
<pol. anti. 8.102> Vi propria coelo prae cunctis Luna resistit: 
<pol. anti. 8.103> Frater enim contra dum nititur ire, diebus. 
<pol. anti. 8.104> Bis sex non spatii plus vincit, quam soror uno. 
<pol. anti. 8.105> Concordes gyros, spatio distante, Planetae 
<pol. anti. 8.106> decurrunt alii; recto nunc tramite pergunt, 
<pol. anti. 8.107> nunc fugiunt retro, nunc stant atque otia ducunt. 
<pol. anti. 8.108> Non tulit hanc Mundi speciem Copernicus, etsi 
<pol. anti. 8.109> per populos longum dominatam, ultroque faventem 
<pol. anti. 8.110> sensibus, atque usu sancitam et more loquendi. 
<pol. anti. 8.111> Audax, inverso penitus rerum ordine, Solem 
<pol. anti. 8.112> in centro statuit; Terram, cui Luna satelles, 
<pol. anti. 8.113> cum reliquis circa Solem fluitare Planetis, 
<pol. anti. 8.114> ac duplici voluit lumen sibi quaerere motu 
<pol. anti. 8.115> semper ad auroram directo: immobile coelum 
<pol. anti. 8.116> interea, nullumque Polis caelestibus axem. 
<pol. anti. 8.117> Non aegre hinc videas, qui nos spectacula fallant, 
<pol. anti. 8.118> ut, quae volvuntur semper, tranquilla putentur; 
<pol. anti. 8.119> et motum credamus, ubi perfecta quies est. 
<pol. anti. 8.120> Haud secus, ac portu cum solvit nauta relicto, 
<pol. anti. 8.121> littus abit, terrae fugiunt, urbesque recedunt: 
<pol. anti. 8.122> ille, sui motus imprudens, omnia ferri; 
<pol. anti. 8.123> vicinam et navim, quam dentibus anchora fundat, 
<pol. anti. 8.124> currere; se residem putat his, quibus innatat, undis. 
<pol. anti. 8.125> Ast homo delususque oculis, animoque superbus, 
<pol. anti. 8.126> in placitum errorem pronus delabitur: ac se 
<pol. anti. 8.127> turpe Planetarum numerari de grege censet; 
<pol. anti. 8.128> et quae non videat, tamen haec sibi sidera pasci, 
<pol. anti. 8.129> quoque loco sedet, hic Mundi consistere centrum 
<pol. anti. 8.130> vult et ait. Quoties Terra inclinata recludet 
<pol. anti. 8.131> partem aliquam Caeli non visam, ea surgere signa 
<pol. anti. 8.132> continuo; quoties elatior abdet Horizon, 
<pol. anti. 8.133> haec eadem mergi, et sub se collapsa putabit: 
<pol. anti. 8.134> quinetiam tantos ideo fervescere motus, 
<pol. anti. 8.135> ut se perpetuo stantem Caelum omne salutet; 
<pol. anti. 8.136> ac sibi, ceu Domino, famuletur deditus Orbis. 
<pol. anti. 8.137> Tu quis homo es, qui tanta tibi? Sed persequor orsa. 
<pol. anti. 8.138> Discordes inter sectas incertus et haerens, 
<pol. anti. 8.139> magnum operae pretium et Sapientibus utile duxit, 
<pol. anti. 8.140> si misceret utramque Ticho, vir sanguine clarus, 
<pol. anti. 8.141> a quo et constructam Caeli de nomine turrim 
<pol. anti. 8.142> Uranies aedem, primum aetheris amphitheatrum, 
<pol. anti. 8.143> Codani stupuit praenobilis insula Ponti. 
<pol. anti. 8.144> Ille igitur partim populari tractus ab aura, 
<pol. anti. 8.145> partim conspicua perculsus imagine Veri, 
<pol. anti. 8.146> concessit partibus Caelum, Solemque moveri, 
<pol. anti. 8.147> non Terram; at Soli comites Terraeque, Planetas 
<pol. anti. 8.148> distribuit: bonus ille quidem explorator Olympi; 
<pol. anti. 8.149> at non sidereae gentis moderamine felix. 
<pol. anti. 8.150> Haud nostrum tantas esset componere lites. 
<pol. anti. 8.151> Nam seu terra meat, seu plane immota quiescit; 
<pol. anti. 8.152> seu tempestatum genitor lucisque diurnae 
<pol. anti. 8.153> sol manet in centro, seu fert Eclipticus illum 
<pol. anti. 8.154> circulus; ac solidum seu commovet omnia caelum, 
<pol. anti. 8.155> seu purus liquor est, in quo passim astra feruntur 
<pol. anti. 8.156> ut soles totidem, propriisque instructa Planetis, 
<pol. anti. 8.157> non minus omnipotens Numen splendebit unique, 
<pol. anti. 8.158> cuius inexhaustas aequet Sapientia vires, 
<pol. anti. 8.159> a quo facta semel, semper Natura regatur. 
<pol. anti. 8.160> Sed quia cogit amor Veri, sententia totum 
<pol. anti. 8.161> me rapit illa tamen, quae per se clara refulget, 
<pol. anti. 8.162> ac mihi divinam praestantius explicat artem. 
<pol. anti. 8.163> Altera, nam fateor, solitis accommoda rebus 
<pol. anti. 8.164> esse utcumque potest; nec fallet calculus illum 
<pol. anti. 8.165> qui duce Niligena numeret: praedicta probabit 
<pol. anti. 8.166> exitus, eclipses Lunae Solisque redibunt, 
<pol. anti. 8.167> et pariter current Idus, pariterque Kalendae. 
<pol. anti. 8.168> At licet ad Terram quod pertinet, illa diserte 
<pol. anti. 8.169> expediat, quia nempe eadem se praebet imago, 
<pol. anti. 8.170> vel si spectator, vel si spectata moventur, 
<pol. anti. 8.171> plura tamen Copernicio systemate clarent, 
<pol. anti. 8.172> quae numquam evolvat Ptolemaeus. Cogitur omni 
<pol. anti. 8.173> effecto causasque novas aptare, sibique 
<pol. anti. 8.174> saepe adversantes: nihil ipsi denique planum 
<pol. anti. 8.175> aut liquidum, nihil ad leges et dogmata nota 
<pol. anti. 8.176> mechanices; nihil est quod comprobet, omnia ponit. 
<pol. anti. 8.177> Caelestes adeo motus et sidereas res 
<pol. anti. 8.178> instituit, nequaquam ut sunt, sed esse videntur. 
<pol. anti. 8.179> Quin Epicyclorum ambages, tot vincula miris 
<pol. anti. 8.180> intricata modis, tot multiplices Maeandros 
<pol. anti. 8.181> dum video sphaeris errantibus aethere in alto 
<pol. anti. 8.182> describi terram circum, se protinus offert 
<pol. anti. 8.183> Cretaei species Labyrinthi, Daedalus auctor 
<pol. anti. 8.184> quem per mille vias intexuit arte magistra. 
<pol. anti. 8.185> Quae lex praeterea motus excuset euntes 
<pol. anti. 8.186> ordine retrogrado alternis, stantesque Planetas? 
<pol. anti. 8.187> In tam confusa totius imagine Mundi, 
<pol. anti. 8.188> olim quae stomachum Regi commovit Ibero, 
<pol. anti. 8.189> prisca sui liquisse chaos vestigia credas. 
<pol. anti. 8.190> Naturae non est opus hoc; via scilicet olli 
<pol. anti. 8.191> simplex et constans, tenor immutabilis, unus. 
<pol. anti. 8.192> Verum est Naturae concors, perque omnia gressu 
<pol. anti. 8.193> ire pari felix, nostri doctrina Poloni: 
<pol. anti. 8.194> qualem exornatam tibi nunc ostendere conor, 
<pol. anti. 8.195> ceu Veri specimen, ceu Numinis argumentum. 
<pol. anti. 8.196> Quam longe lateque patet sine limite noto 
<pol. anti. 8.197> mundus hic, astrorum locus, in quo Fixa morantur 
<pol. anti. 8.198> ut foveant sphaeras alienae lucis egentes, 
<pol. anti. 8.199> in quo Sol propriam tenet inter millia sedem, 
<pol. anti. 8.200> vivida materies, tenuis, liquidissima totum 
<pol. anti. 8.201> implet, ubique sui similis, qui dicitur aether. 
<pol. anti. 8.202> Utque orbis terrarum in plurima Regna secatur, 
<pol. anti. 8.203> et paritur idem Provincia plurima Regnum; 
<pol. anti. 8.204> sic et vorticibus compago haec maxima constat 
<pol. anti. 8.205> innumeris, alios in se multoque minores 
<pol. anti. 8.206> complexis. Omnes in centro, vel prope centrum 
<pol. anti. 8.207> corpus habent aliquod medium, molemque rotundam. 
<pol. anti. 8.208> Inclusis quae vorticibus sedet intima moles, 
<pol. anti. 8.209> et minor est, et opaca, diemque aliunde receptam 
<pol. anti. 8.210> una parte sui tantum persentit, in umbris 
<pol. anti. 8.211> altera dum languet, radios habitura vicissim. 
<pol. anti. 8.212> Cingitur interdum simili comitum famulatu, 
<pol. anti. 8.213> subsidiumque petit sibi luminis inde reflexi. 
<pol. anti. 8.214> Maximus at vortex, unus qui continet omnes, 
<pol. anti. 8.215> possidet in medio, sua ceu praecordia, sidus 
<pol. anti. 8.216> igniferum, certa numquam a statione recedens, 
<pol. anti. 8.217> axem sed proprium circa vertigine gyrans 
<pol. anti. 8.218> perpetua, qua corripitur circumfluus aether. 
<pol. anti. 8.219> Cetera compositos innantia corpora motus 
<pol. anti. 8.220> concipiunt, sparsumque legunt ex ordine lumen. 
<pol. anti. 8.221> Vi propria splendent ergo, quae fixa vocantur 
<pol. anti. 8.222> sidera; dumque suos agitant de more Planetas, 
<pol. anti. 8.223> attamen in medio perstantia cortice regnant. 
<pol. anti. 8.224> Tales in Caelo Canis et Lyra, Pegasus, Argo, 
<pol. anti. 8.225> PleÔadumque chorus; tales Arcturus, Orion, 
<pol. anti. 8.226> et quot caeruleo nox explicat aethere soles. 
<pol. anti. 8.227> Quamvis illorum nequeat spectare Planetas 
<pol. anti. 8.228> visus, et immensam celet distantia molem; 
<pol. anti. 8.229> quis tamen, ut formam Caeli conspexit eandem, 
<pol. anti. 8.230> Phoebeisque pares radios, talemque videndum 
<pol. anti. 8.231> solem e longinquo, qualis nunc Stella videtur, 
<pol. anti. 8.232> diversi generis Solem Stellasque micantes 
<pol. anti. 8.233> aestimet, ac mirae vim tantam lucis inanem? 
<pol. anti. 8.234> Natura omniparens non unam e divite fundo 
<pol. anti. 8.235> rem formare solet, sed rerum effundere messem; 
<pol. anti. 8.236> et causae similes effecta simillima gignunt. 
<pol. anti. 8.237> Solem adeo nostrum, cor nostri vorticis, atque 
<pol. anti. 8.238> luminis et motus fontem omni parte vigentis 
<pol. anti. 8.239> ponimus in centro: vastum et mirabile corpus, 
<pol. anti. 8.240> quod decies centum Terrarum millia, molem 
<pol. anti. 8.241> si bene scrutaris, complectitur, ac diametro 
<pol. anti. 8.242> comprehendit pariter centum Terrae diametros. 
<pol. anti. 8.243> Aestuat hic ergo Sol igneus, inque loco stans 
<pol. anti. 8.244> vertitur assidue proprio super axe diebus 
<pol. anti. 8.245> quinque et viginti, peragitque iteratque laborem. 
<pol. anti. 8.246> Buxeus ut turbo, pueri quem forte flagellant 
<pol. anti. 8.247> et stimulant plagis, puncto stat rectus in uno, 
<pol. anti. 8.248> dum celer ac tacitus multos in se exigit orbes. 
<pol. anti. 8.249> Inter se forma similes, non mole Planetae, 
<pol. anti. 8.250> quos ea vis agitat commoto flumine mersos, 
<pol. anti. 8.251> perpetuo Solem circumdant more clientum, 
<pol. anti. 8.252> circumeuntque procul, variis tamen intervallis. 
<pol. anti. 8.253> Et regnatori cum vorticis, inter eundum, 
<pol. anti. 8.254> obvertant partes convexi corporis omnes; 
<pol. anti. 8.255> orbis ut exactus revoluto est corpore, totum 
<pol. anti. 8.256> exhausere diem; perfecto denique toto 
<pol. anti. 8.257> circuitu, spatium claudunt remeabilis anni. 
<pol. anti. 8.258> Sic minimus properat, quo nobile ducitur agmen, 
<pol. anti. 8.259> Mercurius; propior Soli non cernitur alter. 
<pol. anti. 8.260> Post hunc luciferae Veneris nitidissima Caelo 
<pol. anti. 8.261> stella meat: sequitur Luna cum suppare Tellus. 
<pol. anti. 8.262> Hinc Mars sanguinea ferrugine subruber: olli 
<pol. anti. 8.263> nondum deprensi comites, at forte minores 
<pol. anti. 8.264> quam qui noscantur. Viva tum luce refulgens 
<pol. anti. 8.265> Iuppiter et magnus, cui Lunae quattuor adsunt, 
<pol. anti. 8.266> auxiliare iubar: nam crebris noctibus umbras 
<pol. anti. 8.267> imminuunt supplentque diem. Custodia maior 
<pol. anti. 8.268> addita Saturno, qui vorticis incolit oras 
<pol. anti. 8.269> pallidus, extremumque piger circumplicat orbem. 
<pol. anti. 8.270> Quinque illum refovent socii, quin lamina cingit, 
<pol. anti. 8.271> quae transversa globum partes distinguit in aequas. 
<pol. anti. 8.272> Tantis longinquae provisum est undique moli 
<pol. anti. 8.273> subsidiis; etenim prope deficientia Solis 
<pol. anti. 8.274> lumina multiplici replicant augentque repulsu. 
<pol. anti. 8.275> Qualis decrepita confectus paene senecta 
<pol. anti. 8.276> stipatur natis genitor numeratque nepotes: 
<pol. anti. 8.277> cogitur is baculo corpus fulcire labascens; 
<pol. anti. 8.278> appositique iuvare oculos munimine vitri; 
<pol. anti. 8.279> et dextra trepidantem aliena attollere dextram. 
<pol. anti. 8.280> Dum reliquos inter communi lege Planetas 
<pol. anti. 8.281> imus, et emissos Phoebi radiantis ad ignes 
<pol. anti. 8.282> volvimur, en alia, dum nox est, parte videmus 
<pol. anti. 8.283> haud multum vario currentia corpora plano. 
<pol. anti. 8.284> Sed quem describunt ovatum motibus orbem, 
<pol. anti. 8.285> nobis oblique cernentibus inclinatum 
<pol. anti. 8.286> et quasi sub facie fusi apparere necesse est: 
<pol. anti. 8.287> quam speciem referunt florentes labra per hortos 
<pol. anti. 8.288> si quando conspecta procul, seu fercula mensae: 
<pol. anti. 8.289> linea nam duplex ultra citraque videntur, 
<pol. anti. 8.290> et gemini fines puncto involvuntur in uno. 
<pol. anti. 8.291> Dum sua currentes rapit orbita certa Planetas, 
<pol. anti. 8.292> terricolarum oculos certus quoque decipit error; 
<pol. anti. 8.293> pro variisque locis, nunc recta incedere credunt, 
<pol. anti. 8.294> nunc regredi, aetheriis nunc stare adfixa cavernis. 
<pol. anti. 8.295> Atque eadem species illudit partibus iisdem. 
<pol. anti. 8.296> Nam qui tres vasto spatiantes aethere, circum 
<pol. anti. 8.297> et terram et solem gyro exteriore feruntur, 
<pol. anti. 8.298> coniuncti Phoebo cum suspiciuntur, obire 
<pol. anti. 8.299> directos motus; vestigia vertere retro 
<pol. anti. 8.300> oppositi; mox desidia cessare videntur 
<pol. anti. 8.301> in quadraturis, et anhelos sistere cursis. 
<pol. anti. 8.302> More quidem absimili, sed eadem fraude Venusque 
<pol. anti. 8.303> Mercuriusque oculis spectantum illudere gaudent. 
<pol. anti. 8.304> Has species Tellus, dum circuit, addit utrisque. 
<pol. anti. 8.305> Haec etenim medium Solem interioribus ambit 
<pol. anti. 8.306> tardior; at cursu praevertitur exteriores. 
<pol. anti. 8.307> Ut si forte lacus per litora curva rotundi 
<pol. anti. 8.308> actus eat sonipes, unique tenore feratur, 
<pol. anti. 8.309> te longe positum, gyro si pergis eodem 
<pol. anti. 8.310> segnior aut citior, mendax deludet imago. 
<pol. anti. 8.311> Quod si Sole sedens, quod centrum immobile motus 
<pol. anti. 8.312> omnivagi, circumspectes volitare planetas, 
<pol. anti. 8.313> ire retro nullum, nullum consistere credas. 
<pol. anti. 8.314> Iam quid ais, Quinti? Nonne haec praenuncia Veri 
<pol. anti. 8.315> limpida simplicitas? Nonne haec sententia Suadae 
<pol. anti. 8.316> filia, compertis tam clare consona rebus, 
<pol. anti. 8.317> intortos flexus Ptolemaei et somnia vincit 
<pol. anti. 8.318> intricata, quibus neque lex, neque causa videtur? 
<pol. anti. 8.319> Fac tamen haec non esse satis; mihi maius in illum 
<pol. anti. 8.320> robur adhuc superest, et ineluctabile pondus 
<pol. anti. 8.321> argumentorum, quae rem intellecta secabunt. 
<pol. anti. 8.322> Qui portentosa Caeli vertigine raptum 
<pol. anti. 8.323> semper ad occiduas Mundi procedere partes 
<pol. anti. 8.324> Phoebum arbitrantur, lux a quo defuit omnis, 
<pol. anti. 8.325> astrum ingens oculis potius quam mente secuti, 
<pol. anti. 8.326> at niti proprio tamen in contraria motu, 
<pol. anti. 8.327> obliquaque via sub Olympi fornice vasto, 
<pol. anti. 8.328> haud animadvertunt procul a ratione vagari, 
<pol. anti. 8.329> olli quod frustra genus imposuere laboris. 
<pol. anti. 8.330> Nam si cum toto stellae moveantur Olympo, 
<pol. anti. 8.331> atque eadem circa terram violentia Solem 
<pol. anti. 8.332> Saturnumque Iovemque ferat cunctosque Planetas, 
<pol. anti. 8.333> qui fit, ut in centro tam vasti vorticis haerens, 
<pol. anti. 8.334> tanto praeterea motu circumdata Tellus, 
<pol. anti. 8.335> non etiam super axe suo conversa rotetur? 
<pol. anti. 8.336> Nam vel, ut in solidis, motus decrescit eundo 
<pol. anti. 8.337> ad centrum; vel, ut in liquidis, cum tendit ad oras: 
<pol. anti. 8.338> si prius; extemplo Tellus versatilis iret, 
<pol. anti. 8.339> mole quidem Caeli minus acriter, attamen iret 
<pol. anti. 8.340> axe super proprio, quamquam statione retenta, 
<pol. anti. 8.341> more rotae; faciem Caeli aspiceremus eandem 
<pol. anti. 8.342> semper; ubique dies aut nox aeterna maneret: 
<pol. anti. 8.343> quod si posterius; foret infinita movendae 
<pol. anti. 8.344> vis Terrae; caelumque et sidera fulguris instar 
<pol. anti. 8.345> effugerent oculos; noctesque diesque redirent 
<pol. anti. 8.346> horae momento: veluti confusa videntur 
<pol. anti. 8.347> litora cum Pelago, rapide si vertat in orbem 
<pol. anti. 8.348> navigium Boreas, aut caecus in aequore vortex. 
<pol. anti. 8.349> Nec satis est. Solem tanta vertigine Caeli 
<pol. anti. 8.350> correptum, quae vis et ab Aequatore vagari, 
<pol. anti. 8.351> motus ubi vehemens, et versus utrumque vicissim 
<pol. anti. 8.352> declinare Polum quaeve inconstantia cogit? 
<pol. anti. 8.353> Haec etenim causa fieri cogente necesse est. 
<pol. anti. 8.354> Si geminis innata Polis Magnetica virtus 
<pol. anti. 8.355> errantem trahit in Tropicos, cur inde quotannis 
<pol. anti. 8.356> cum semel alterutrum tetigit, remeare iubetur? 
<pol. anti. 8.357> Occlusas reperitne vias? An densior illic, 
<pol. anti. 8.358> quae sub cardinibus Mundi tam lenta putatur 
<pol. anti. 8.359> Materies, vertat ulterius procedere Solem? 
<pol. anti. 8.360> Hoc si esset, numquam retro foret ille reflexus, 
<pol. anti. 8.361> ut pila quam lapidis facies offensa retorquet; 
<pol. anti. 8.362> at sensim cursum deperderet atque gradatim, 
<pol. anti. 8.363> semper eo tendens quo primum tendere coepit, 
<pol. anti. 8.364> donec eum premeret tandem sopor atque veternus. 
<pol. anti. 8.365> Ceu perhibent vulgo caeli decrescere motum, 
<pol. anti. 8.366> quo magis ad fines magni protenditur axis. 
<pol. anti. 8.367> Hinc novus illorum subito se detegit error. 
<pol. anti. 8.368> Nam Sol in Tropicus currens, ut currere dicunt, 
<pol. anti. 8.369> sane a caelesti procul Aequatore recessit, 
<pol. anti. 8.370> quam longe distare potest; sub fornice multum 
<pol. anti. 8.371> restricto iam curvat iter, motuque minori 
<pol. anti. 8.372> ducitur, et gyrum spatio breviore coarctat. 
<pol. anti. 8.373> Aut ergo cursum reprimit, sed causa morandi 
<pol. anti. 8.374> nulla est; aut passu graditur si semper eodem, 
<pol. anti. 8.375> tunc solito brevius nycthemeron ut sit, oportet. 
<pol. anti. 8.376> Quod si forte velint teretis per concava Caeli 
<pol. anti. 8.377> verum Solis iter speciem informare cylindri 
<pol. anti. 8.378> a Tropico in Tropicum, falluntur; nec sibi constant. 
<pol. anti. 8.379> Nam Caeli motus, cui Sol parere iubetur, 
<pol. anti. 8.380> sphaericus est. Annon, simul ipse sit incola Capri, 
<pol. anti. 8.381> grandior apparet? Facit hoc vicinia Terrae. 
<pol. anti. 8.382> Si verum statuant, minor apparere profecto 
<pol. anti. 8.383> deberet, quia tum a Terra distantior esset. 
<pol. anti. 8.384> Huc accedit, uti quot Caelo Sidera toto 
<pol. anti. 8.385> fixa micant, et in occasum migrare putantur 
<pol. anti. 8.386> unoquoque die, perpaulum quolibet anno 
<pol. anti. 8.387> sublabi, retroque trahi spectentur in ortum. 
<pol. anti. 8.388> Haud secus, ac si quis prono delatus ab Istro 
<pol. anti. 8.389> certaret remis adversum vincere flumen: 
<pol. anti. 8.390> quippe moras tenues conatibus ille phaselo 
<pol. anti. 8.391> praecipiti faceret, quamvis abreptus aquarum 
<pol. anti. 8.392> decursu rapido, sociosque praeire videret. 
<pol. anti. 8.393> Sol igitur iam nunc Stellae comes inchoat annum: 
<pol. anti. 8.394> protinus unanimes ambo, biiugique videntur, 
<pol. anti. 8.395> discreti vero posthac, iterumque propinqui: 
<pol. anti. 8.396> perficiunt ita dissimilem pro munere cursum 
<pol. anti. 8.397> quisque suo. Demum transactis mensibus anni, 
<pol. anti. 8.398> Sol redit ad Caeli punctum fuit unde profectus: 
<pol. anti. 8.399> observa, Stellam invenies a Sole relictam 
<pol. anti. 8.400> non procul, ast uno distantem paene minuto. 
<pol. anti. 8.401> Arietis aetherii sic olim e cornibus unum 
<pol. anti. 8.402> viderat Hipparchus magni speculator Olympi, 
<pol. anti. 8.403> hic ubi conveniunt Aequator et orbita Solis. 
<pol. anti. 8.404> Hoc ideo sidus pro limine Veris amoeni 
<pol. anti. 8.405> constituere patres; nunc se promovit Eoum 
<pol. anti. 8.406> in latus, occiduo sensim sensimque relicto: 
<pol. anti. 8.407> ac prope Zodiaci duodena parte recedens. 
<pol. anti. 8.408> invasit sedem Tauri, pepulitque Gemellos 
<pol. anti. 8.409> taurus, et in Cancrum se produxere Gemelli. 
<pol. anti. 8.410> Praeteritis adeo saeclis simul omnia Signa 
<pol. anti. 8.411> mutavere locum, et mutabunt usque futuris. 
<pol. anti. 8.412> Non Aequator eum, Ecliptica sola videtur 
<pol. anti. 8.413> aut motum regere aut progignere; nam sibi cogit 
<pol. anti. 8.414> esse parallelum semper. Quare omnis ab illa 
<pol. anti. 8.415> quae nunc Stellarum distantia cernitur esse, 
<pol. anti. 8.416> perpetuo talisque fuit, talisque futura est. 
<pol. anti. 8.417> Verum Aequatori quae proxima Sidera quondam, 
<pol. anti. 8.418> Nunc ab eo cessere: Polum quoque deferet ipsum 
<pol. anti. 8.419> Ursa minor, Caelo quondam spatiabitur amplo, 
<pol. anti. 8.420> atque aliis, quo nunc fruitur, concedet honorem; 
<pol. anti. 8.421> nec leges Hiemi dabit at Aquilonibus atris; 
<pol. anti. 8.422> nec Mundi vertex, nec erit tranantibus aequor 
<pol. anti. 8.423> incertisque viae signum immutabile nautis. 
<pol. anti. 8.424> Annorum tredecim bis millia tota necesse est 
<pol. anti. 8.425> effluxisse prius, repetant quam Sidera sedem, 
<pol. anti. 8.426> primaevusque situs toti reddatur Olympo. 
<pol. anti. 8.427> Mundus in integrum tunc omnis restituet se. 
<pol. anti. 8.428> Causa rei quaenam est? Veterum hanc sententia pandat. 
<pol. anti. 8.429> Primo, vel Stellas circumfert mobile caelum 
<pol. anti. 8.430> haerentes, veluti fixos in fornice clavos, 
<pol. anti. 8.431> vel sine compedibus fatearis nare solutas. 
<pol. anti. 8.432> Haerentes ferri si dixeris, ergo remotis 
<pol. anti. 8.433> congenerem Stellis Solem hunc adamantina caelo 
<pol. anti. 8.434> vincla ligant, rutilo ceu gemma includitur auro. 
<pol. anti. 8.435> Sol quoque, ais, solido suspensus in orbe rotatur, 
<pol. anti. 8.436> et sua constrictos torquet testudo Planetas; 
<pol. anti. 8.437> ac dum Terram obeunt, immotis nexibus haerent 
<pol. anti. 8.438> Mercurius proprio, proprio Venus in crystallo, 
<pol. anti. 8.439> alter Telluri vicinior, altera Soli. 
<pol. anti. 8.440> Cur igitur Solem supra quandoque feruntur 
<pol. anti. 8.441> Mercuriusque, Venusque? Et qua vi denique possunt 
<pol. anti. 8.442> rumpere iter, Solemque effractis vincere regnis? 
<pol. anti. 8.443> Scilicet immensae solida haec laquearia molis, 
<pol. anti. 8.444> tot crystalla, levi, citrum ceu futile, flatu 
<pol. anti. 8.445> dudum dissiluere; ergo non ullus euntes 
<pol. anti. 8.446> nexus habet Stellas: quod si des ire solutas, 
<pol. anti. 8.447> non magis expedies nodum, peioribus imo 
<pol. anti. 8.448> implicitus laqueis. Motu nam cuncta diurno 
<pol. anti. 8.449> sidera tempus idem spatii insumere constat 
<pol. anti. 8.450> longe diversis: viden', ut Cynosura moratur 
<pol. anti. 8.451> tantumdem in parvo languens, quo circuit axem 
<pol. anti. 8.452> extremum gyro, quantum illa celerrima turba, 
<pol. anti. 8.453> quae medium non credibili vertigine cingit, 
<pol. anti. 8.454> Aequatorem habitans, et qua describitur orbis 
<pol. anti. 8.455> maximus. Ecce igitur, quando labentibus annis 
<pol. anti. 8.456> vis ea, quae Stellas invito turbine Caeli 
<pol. anti. 8.457> ut lente, sic assidue detorquet in ortum, 
<pol. anti. 8.458> ipsam, alias inter, Cynosuram adduxerit illuc, 
<pol. anti. 8.459> motus ubi citior, quia grandior orbis arandus, 
<pol. anti. 8.460> dic age, quae virtus addet nova protinus alas 
<pol. anti. 8.461> huic astro? Vel quae crescentem in saecula motum 
<pol. anti. 8.462> inque dies adeo moderabitur, in nihil ultra 
<pol. anti. 8.463> quam par est currat, nihil et minus; ac suuc ordo, 
<pol. anti. 8.464> et sua servetur Stellis distantia cunctis? 
<pol. anti. 8.465> Sed quando, simili revoluto tempore, tandem 
<pol. anti. 8.466> hoc erit, antiquas repetant ut sidera sedes, 
<pol. anti. 8.467> et Cynosura Polum, torpens velut ante, revisat; 
<pol. anti. 8.468> quae tunc illam adeo compescet plumbea virtus, 
<pol. anti. 8.469> perque gradus motum poterit frenare diurnum 
<pol. anti. 8.470> illius in reditu, minimus ne intercidat error; 
<pol. anti. 8.471> atque ita sidereas omnes, et qualibet hora, 
<pol. anti. 8.472> ceu filo, ad nutum regere et variare choreas, 
<pol. anti. 8.473> ut spatiis tam disparibus, verumtamen uno 
<pol. anti. 8.474> tempore complendis, cursus momenta coaptet? 
<pol. anti. 8.475> Intrant in liquidum, dices, motumque sequuntur 
<pol. anti. 8.476> materiae circa Terram sine fine fluentis, 
<pol. anti. 8.477> et varie, prout est illius ab axe remota. 
<pol. anti. 8.478> Non igitur solida tibi iam compage videtur 
<pol. anti. 8.479> stelliferum, ut voluere partes, consistere caelum: 
<pol. anti. 8.480> sed motum, et motus causam non credere cessas. 
<pol. anti. 8.481> Verum, si solidum non est, intellige motus 
<pol. anti. 8.482> aetherios, quales liquidi natura requirit; 
<pol. anti. 8.483> et quales peragi docet experientia verax. 
<pol. anti. 8.484> Corpora quae caelo circumvolvuntur in orbem, 
<pol. anti. 8.485> quo minus a centro distant, velocius ire, 
<pol. anti. 8.486> languidius vero, quo plus sunt dissita, constat. 
<pol. anti. 8.487> Sane id moris habent comites Iovis et Saturni. 
<pol. anti. 8.488> Nam longe positi, et longos et tempore longo 
<pol. anti. 8.489> circuitus peragunt; breviores tempore parvo, 
<pol. anti. 8.490> qui prope nant. Primus legem detexit in astris, 
<pol. anti. 8.491> arcanamque ausus crebris obtutibus artem 
<pol. anti. 8.492> surripere, hanc nobis Keplerus tradidit auctor. 
<pol. anti. 8.493> Quam Iovis explorans in quadriiugo famulatu, 
<pol. anti. 8.494> nec non inventa Saturni nuper in aula, 
<pol. anti. 8.495> mirandum! Omnino reperit Cassinus eandem. 
<pol. anti. 8.496> Sic ubi nosse voles comitum loca certa duorum, 
<pol. anti. 8.497> et quanto caeli spatio sit iterque remotus 
<pol. anti. 8.498> communi a centro, seu corpore principis astro, 
<pol. anti. 8.499> amborum quadres revoluti tempora cursus; 
<pol. anti. 8.500> quam porro inter se rationem tempora servant 
<pol. anti. 8.501> quadrata, hanc cubefacta etiam distantia servat. 
<pol. anti. 8.502> Ergo, si veterum vestigia trita sequere, 
<pol. anti. 8.503> terraque in centro posita, circumire iubebis 
<pol. anti. 8.504> sideraque et Lunam et cunctos cum Sole Planetas, 
<pol. anti. 8.505> ac totam immensi molem exagitabis Olympi; 
<pol. anti. 8.506> corpora sic diversa regas, ut proxima Terrae 
<pol. anti. 8.507> currendo citius quam seiunctissima gyrum 
<pol. anti. 8.508> perficiant: id enim Kepleri regula poscit. 
<pol. anti. 8.509> Verum Luna suo perfuncta est circiter horis 
<pol. anti. 8.510> quinque et viginti; porro, quam Luna prope absit, 
<pol. anti. 8.511> haud nescis: Phoebo interea, qui volvitur ultra 
<pol. anti. 8.512> tam procul, ut Lunae velari corpore possit 
<pol. anti. 8.513> quanquam praegrandis, viginti et quattuor horae 
<pol. anti. 8.514> sufficiunt; igitur communi a lege recedit. 
<pol. anti. 8.515> De Stellis autem quid iam dicemus? Et istis 
<pol. anti. 8.516> praecipue, quas tanta oculo distantia nostro 
<pol. anti. 8.517> praeripit, ut nimbo similes videantur et albae, 
<pol. anti. 8.518> ac telescopio vix percipiantur in umbra? 
<pol. anti. 8.519> Hae Solem, tardamque magis praevertere Lunam 
<pol. anti. 8.520> cernuntur; motu superant utrumque diurno: 
<pol. anti. 8.521> unde omnes legi, quam diximus ante, rebellant. 
<pol. anti. 8.522> Nunc videamus, utrum sedes primaria Soli 
<pol. anti. 8.523> cum datur, et reliquis sociatur Terra Planetis, 
<pol. anti. 8.524> motus ad hanc omnis sese concinnet amussim? 
<pol. anti. 8.525> Mercurius primo, qui Solem proximus ambit, 
<pol. anti. 8.526> tres in circuitu menses, Venus exigit octo. 
<pol. anti. 8.527> Tempora si quadres, minus in maiore recurret 
<pol. anti. 8.528> et semel et ter bis, non nil super. Unde necesse est, 
<pol. anti. 8.529> si spatia interiecta cubes ab utroque Planeta 
<pol. anti. 8.530> ad Solem, ut toties minus in maiore recurrat; 
<pol. anti. 8.531> sive, ut luciferae Veneris distantia maior 
<pol. anti. 8.532> contineat semel et ter bis cubefacta minorem. 
<pol. anti. 8.533> Nunc cubica e septem si prodeat eruta radix, 
<pol. anti. 8.534> dat ferme duo. Sic paulum reperimus abesse, 
<pol. anti. 8.535> quin duplo magis a Phoebo Venus aurea distet, 
<pol. anti. 8.536> quam sidus leve Mercurii persaepe latentis 
<pol. anti. 8.537> Oceano in medio radiorum, ubi lumine pleno 
<pol. anti. 8.538> mergitur, et spissos avide bibit ebrius ignes. 
<pol. anti. 8.539> A Venere occurrit Tellus quae volvitur annum. 
<pol. anti. 8.540> Hunc si contuleris cum Mercurii Venerisque 
<pol. anti. 8.541> temporibus, simili ratione modoque videbis 
<pol. anti. 8.542> Tellurem a centro Solis motusque remotam 
<pol. anti. 8.543> ut Venus est cum dimidio, bis et amplius autem 
<pol. anti. 8.544> quantum Mercurius. Per cuncta biennia Martis 
<pol. anti. 8.545> instauratur iter. Numera: discedere Martem 
<pol. anti. 8.546> vix minus a nobis, quam a nos a Sole, patebit. 
<pol. anti. 8.547> Tum rescire cupis, quae sit Iovis orbita magni, 
<pol. anti. 8.548> quantaque? Bissenis tantum percurritur annis. 
<pol. anti. 8.549> Hinc superat Martis tria Iuppiter intervalla. 
<pol. anti. 8.550> Postremo cum sex aegre Saturnus eundo 
<pol. anti. 8.551> lustra terat, manet ultra omnes a corpore Solis 
<pol. anti. 8.552> divisus, radiumque Iovis duplicare videtur, 
<pol. anti. 8.553> nec tamen omnino. Sed clare ut singula cernas, 
<pol. anti. 8.554> en cuiusque tibi distantia nota Planetae. 
<pol. anti. 8.555> Mercurius distet spatiis as Sole duobus; 
<pol. anti. 8.556> Bis duo sunt Veneri prope, quinque ipsissima Terrae; 
<pol. anti. 8.557> Mars octo, sex et viginti Iuppiter ingens, 
<pol. anti. 8.558> et quinquaginta demum Saturnus habebit. 
<pol. anti. 8.559> Admiranda quidem caelestis regula motus: 
<pol. anti. 8.560> at mirabilior, quod ab uno turbine Solis 
<pol. anti. 8.561> cuncta simul, variisque modis abrepta ferantur. 
<pol. anti. 8.562> Iamque rei facilem paucis intellige causam. 
<pol. anti. 8.563> Corpore saepe vides solida et compacta rotari: 
<pol. anti. 8.564> his, quia sunt radii stabiles unaque ligati, 
<pol. anti. 8.565> extima pars agitur citius, quam proxima centro; 
<pol. anti. 8.566> quandoquidem longe maiores cogitur uno 
<pol. anti. 8.567> temporis in spatio cursans absolvere gyros: 
<pol. anti. 8.568> sed mos in fluidis et lex contraria regnat, 
<pol. anti. 8.569> quod partes habeant laxas vinclisque carentes, 
<pol. anti. 8.570> atque ita disiungi faciles, et ab axe solutas. 
<pol. anti. 8.571> Ortus enim a centro non vi promanat eadem 
<pol. anti. 8.572> impetus, extremam neque pervenit omnis ad eram, 
<pol. anti. 8.573> sed minor atque minor sensim decrescit eundo. 
<pol. anti. 8.574> Ut lapide iniecto si forte exciveris orbes 
<pol. anti. 8.575> in stagnante lacu, videas languescere paulum 
<pol. anti. 8.576> extremos; quia vis late dispersa fatiscit: 
<pol. anti. 8.577> vix humili segnes crispant summa aequora fluctu. 
<pol. anti. 8.578> Et sane, motus cum sit (quod vidimus ante) 
<pol. anti. 8.579> omnis ab impulsu, quae corpora cumque moventur, 
<pol. anti. 8.580> et polli, et breviore via, quae recta profecto est, 
<pol. anti. 8.581> a pellente, quoad possunt, discedere debent; 
<pol. anti. 8.582> si modo nil isthac ferri ratione vetabit. 
<pol. anti. 8.583> Id motus omnes, id clare pondera monstrant. 
<pol. anti. 8.584> Quae propria vero centrum vertigine cingunt, 
<pol. anti. 8.585> etsi diversa videantur lege moveri, 
<pol. anti. 8.586> haud minus hanc normam servant ac cetera, quantum 
<pol. anti. 8.587> est in se; huc tendunt semper, nec temporis ullum 
<pol. anti. 8.588> momentum est, quin id conentur, tramite recto 
<pol. anti. 8.589> ut se summoveant a centro et origine motus; 
<pol. anti. 8.590> ac per tangentem: quia tangens linea primum 
<pol. anti. 8.591> incoepta est, et avent, qua coeptum est, pergere porro: 
<pol. anti. 8.592> et vero hac fugiunt ubi nil fugientibus obstat. 
<pol. anti. 8.593> Sed quia vi quadam opposita regeruntur in illud 
<pol. anti. 8.594> unde abeunt, impulsa simul, pariterque repulsa, 
<pol. anti. 8.595> motibus e geminis medius conflatur, utrumque 
<pol. anti. 8.596> participans; rectaeque loco describere curvam 
<pol. anti. 8.597> coguntur, centrumque suo circumdare cursu. 
<pol. anti. 8.598> At nos in curvis aliud nihil esse videmus 
<pol. anti. 8.599> praeter rectarum infinita exordia, semper 
<pol. anti. 8.600> oblique posita, et semper tentata, neque umquam 
<pol. anti. 8.601> continuata; vetat siquidem contraria virtus. 
<pol. anti. 8.602> Haec ergo opposita qui plus virtute retundi 
<pol. anti. 8.603> corpora contingit, simul et brevioribus axem 
<pol. anti. 8.604> quo cingunt gyris, vehementius ire necesse est: 
<pol. anti. 8.605> quales ingeminant cursum sub pontibus undae; 
<pol. anti. 8.606> aeris aut penetrans angusta foramina flumen. 
<pol. anti. 8.607> Ast ubi centrifugae distant ab origine vires 
<pol. anti. 8.608> longius, ac per eas qui circumscribitur orbis 
<pol. anti. 8.609> amplior evadit, tum linea curva gradatim 
<pol. anti. 8.610> ad rectam accedit propius; languescere tandem 
<pol. anti. 8.611> incipiunt, ac debilior fit nisus in illis; 
<pol. anti. 8.612> quod iam laxatae spatio maiore fruantur. 
<pol. anti. 8.613> Haud secus intorti chalybis cum lamina primum 
<pol. anti. 8.614> explicuit sese, vim magnam ex parte remittit; 
<pol. anti. 8.615> pulsat claustra minus, nec iam conamine tanto 
<pol. anti. 8.616> prorumpens, thecae latera imbecillior urget. 
<pol. anti. 8.617> Sic ea materies nostrum diffusa per Orbem 
<pol. anti. 8.618> quae caeli pars est, implens Solaria regna, 
<pol. anti. 8.619> turbine perpetuo flammantis volvitur astri: 
<pol. anti. 8.620> sic tamen ut motus, cum sit liquidissima, tantum 
<pol. anti. 8.621> accipiat, quantum remanet vicina moventi; 
<pol. anti. 8.622> tantum deperdat, quantum removetur ab illo, 
<pol. anti. 8.623> et vastos regni fines distracta pererrat. 
<pol. anti. 8.624> Quo plures in particulas vis tota moventis 
<pol. anti. 8.625> dividitur, tanto simul imminuatur oportet. 
<pol. anti. 8.626> Tardius inde fluit regio Saturnia magni 
<pol. anti. 8.627> vorticis, atque viae quintuplo segnius instat, 
<pol. anti. 8.628> quam quae Mercurium defert amplexa volantem. 
<pol. anti. 8.629> Quae si Materies tanto fugit incita motu 
<pol. anti. 8.630> cum propior centro est, in centro turbinis ipso 
<pol. anti. 8.631> quam rapide properat! Magno eruptura tumultu, 
<pol. anti. 8.632> corticis obiecti contra nisi septa resistant: 
<pol. anti. 8.633> unde repercussus liquor, atque coercitus intra 
<pol. anti. 8.634> moenia, conflictu valido miscetur et errat 
<pol. anti. 8.635> mirum effervescens, antroque exaestuat imo. 
<pol. anti. 8.636> Cortex innumeris etiam subsultibus ipse 
<pol. anti. 8.637> concutitur, fluidumque ferit quo cingitur extra: 
<pol. anti. 8.638> omni parte fremens, radios circumundique rectos 
<pol. anti. 8.639> efficit assiduo pulsu; quae lucis origo est. 
<pol. anti. 8.640> Motus hic interior, quo Solis fervere corpus 
<pol. anti. 8.641> et circumdantem iaculari cernimus aethram, 
<pol. anti. 8.642> perpetuo de congenita vertigine nonnil 
<pol. anti. 8.643> detrahit; hanc minuit, centroque retardat in ipso. 
<pol. anti. 8.644> Solem ideo cogit viginti et quinque dierum 
<pol. anti. 8.645> vertendo traxisse moram, velocius illo 
<pol. anti. 8.646> munere functurum, ni sisteret intimus ardor. 
<pol. anti. 8.647> Signa rei sunt certa levi quae tegmine discum 
<pol. anti. 8.648> informes maculae percurrunt atque nigrantes. 
<pol. anti. 8.649> Scilicet hunc fumum liquefacti more metalli 
<pol. anti. 8.650> exsudat Sol ignivomus fuliginis instar 
<pol. anti. 8.651> haerentis; quae post mutata saepe figura, 
<pol. anti. 8.652> crescens, decrescens, solet evanescere tandem. 
<pol. anti. 8.653> Centrifugis dixi in Mundo contendere vires 
<pol. anti. 8.654> viribus oppositas; vere. Nam vorticis huius 
<pol. anti. 8.655> quem Sol usque ciet volvens, extrema premuntur 
<pol. anti. 8.656> vorticibus variis, quibus ille est undique cinctus. 
<pol. anti. 8.657> Hi Solemque suum et sua cum vaga sidera norint, 
<pol. anti. 8.658> turbine perpetuo, ac simili ratione moventur; 
<pol. anti. 8.659> propulsantque alios, propulsanturque vicissim: 
<pol. anti. 8.660> pressura ut vinci nequeant, ita vincere nulli 
<pol. anti. 8.661> concessum est, ultraque suos excurrere fines. 
<pol. anti. 8.662> Sic obsistendo se tanta volumina librant. 
<pol. anti. 8.663> Hinc fluvio, nostrum lambens qui terminat orbem, 
<pol. anti. 8.664> quamvis directo conetur tramite ferri 
<pol. anti. 8.665> sponte sua, interclusa fuga est: ergo ille reflexus 
<pol. anti. 8.666> cogitur incurvare vias, cogitque sequentem. 
<pol. anti. 8.667> Ecce autem in media currentis materiae vi 
<pol. anti. 8.668> magna Planetarum fluitantia corpora cernis: 
<pol. anti. 8.669> illa volubilibus raptari mersa fluentis, 
<pol. anti. 8.670> ac circum rutilos Phoebei sideris ignes 
<pol. anti. 8.671> turmatim properare et eadem currere, qua Sol 
<pol. anti. 8.672> induperator iter propria vertigine signat, 
<pol. anti. 8.673> occasum semper fugiens ut vergat in ortum; 
<pol. anti. 8.674> hoc tibi iam notum et certa ratione probatum est. 
<pol. anti. 8.675> Quinetiam impetui cur sic repondeat omnis 
<pol. anti. 8.676> illorum inter se distantia, nullus, opinor, 
<pol. anti. 8.677> ignoras. Neque quod superest aperire molestum. 
<pol. anti. 8.678> Scire cupis varie cur sic a Sole recedant; 
<pol. anti. 8.679> Cur etiam praeter communem in vortice magno 
<pol. anti. 8.680> circuitum quo cuique suus describitur annus, 
<pol. anti. 8.681> turbine privato qui certis conficit horis 
<pol. anti. 8.682> noctes atque dies, proprio super axe rotentur: 
<pol. anti. 8.683> expediam. Causa est eadem quam diximus ante. 
<pol. anti. 8.684> Nam vis illa potens, quae primum s Sole profecta 
<pol. anti. 8.685> totum agitat fluidum, fundaeque imitata vigorem, 
<pol. anti. 8.686> aethera circumfusum ad vorticis ultima vibrat, 
<pol. anti. 8.687> quodcumque offendit condensum ac mole resistens, 
<pol. anti. 8.688> impetit, atque elata supra violenter ad imum 
<pol. anti. 8.689> praecipitat centrum: quin Phoebo denique mergi 
<pol. anti. 8.690> cogeret, impulsu momenta in singula adaucto 
<pol. anti. 8.691> (ut solet in casu gravium, fierique necesse est) 
<pol. anti. 8.692> ni radiorum acies fervens ac vivida contra 
<pol. anti. 8.693> libraret, quae dimidium complexa Planetam, 
<pol. anti. 8.694> sustinet illabens constanti robore pondus. 
<pol. anti. 8.695> Oppositis igitur, vi colluctantibus aequa 
<pol. anti. 8.696> motibus, inde potest neutri concedere corpus: 
<pol. anti. 8.697> fit mora, sit requies; et eo consistere debet 
<pol. anti. 8.698> usque loco, fines ac centrum corticis inter, 
<pol. anti. 8.699> quo semper vires aequatae, et pugna perennis; 
<pol. anti. 8.700> unde fit adversi nisus simul evanescant. 
<pol. anti. 8.701> Nec vero locus esse potest ille unus et idem 
<pol. anti. 8.702> corporibus cunctis. Aliud nam latius offert 
<pol. anti. 8.703> maiorem radiis faciem Solaribus, etsi 
<pol. anti. 8.704> forte cavum est, rarique magis circum intima textus: 
<pol. anti. 8.705> densius esse potest aliud, formaeque minoris. 
<pol. anti. 8.706> Diversum idcirco pro mole superficieque 
<pol. anti. 8.707> suscipiunt a particulis ferientibus ictum; 
<pol. anti. 8.708> et magis atque minus parte ex utraque fugantur. 
<pol. anti. 8.709> Haud secus ac tubulis ubi fons deductus apertis 
<pol. anti. 8.710> prosilit, et suavi se murmure tollit in auras, 
<pol. anti. 8.711> mollem erumpenti sphaeram si obieceris, undas 
<pol. anti. 8.712> contrahit, illa manet liquida suspensa columna, 
<pol. anti. 8.713> altius inferiusve quidem, prout ipsa gravescit: 
<pol. anti. 8.714> sic tamen, ut tremulo nonnil agitata liquore 
<pol. anti. 8.715> fluctuet, ac varios uno det tempore motus. 
<pol. anti. 8.716> Ergo patet Sphaerae grandes cur Solis ab axe 
<pol. anti. 8.717> communi non aequa per intervalla recedant; 
<pol. anti. 8.718> atque aliae suprema colant, aliae infima Caeli; 
<pol. anti. 8.719> quaedam intermediae fluitent in gurgite vasto; 
<pol. anti. 8.720> Omnes assidue vestigia trita revolvant; 
<pol. anti. 8.721> curriculisque suis haud umquam excedere possint. 
<pol. anti. 8.722> Sed quia difficile est pugnantibus e diametro 
<pol. anti. 8.723> viribus, ut cernis (volitans pila nempe docebat) 
<pol. anti. 8.724> punctum assignari perfectae posse quietis, 
<pol. anti. 8.725> idque individuum: ceu pendula mota videmus 
<pol. anti. 8.726> multis hunc atque hinc impulsibus exagitari, 
<pol. anti. 8.727> et perpendiculum transcendere saepe, priusquam 
<pol. anti. 8.728> extincto motu tandem sedata quiescant: 
<pol. anti. 8.729> ceu pariter lymphis iniecta liquentibus arbos 
<pol. anti. 8.730> mergitur, exsurgit crebro, reciditque reditque, 
<pol. anti. 8.731> donec est, propria sine ive, permissa fluento: 
<pol. anti. 8.732> sic etiam ad Solem, cum praevalet altera virtus, 
<pol. anti. 8.733> accedunt aequo propius quandoque Planetae; 
<pol. anti. 8.734> porro haec illorum perihelia dicimus: et cum 
<pol. anti. 8.735> altera praevaluit, plus aequo a Sole recedunt; 
<pol. anti. 8.736> atque haec illorum dicuntur aphelia. Quare 
<pol. anti. 8.737> non prorsus medium Sol igneus occupat Orbem, 
<pol. anti. 8.738> nec vero in centro est: at quae circum orbita currit, 
<pol. anti. 8.739> ellipsis potius quam circulus esse videtur. 
<pol. anti. 8.740> Sic autem quovis anno cuiusque Planetae 
<pol. anti. 8.741> mutantur puncta haec extremi a Sole recessus, 
<pol. anti. 8.742> atque aliquem progressum a vorticis impete sumunt, 
<pol. anti. 8.743> ut tandem ex illis omnino circulus extet 
<pol. anti. 8.744> annorum serie longa perfectus et ingens, 
<pol. anti. 8.745> in vero cuius centro stat regia Solis. 
<pol. anti. 8.746> Hoc etiam his addam; confert ad pondera multum, 
<pol. anti. 8.747> in quo cuncta natant fluidi natura liquoris. 
<pol. anti. 8.748> Sustentatur aquis etenim, non aere lignum; 
<pol. anti. 8.749> et quae Mercurius portat, sorbentur ab undis. 
<pol. anti. 8.750> Materies igitur vehementi concita motu 
<pol. anti. 8.751> non procul a centro, facta hunc subtillior, impar 
<pol. anti. 8.752> huic oneri secum gestando forte futura est; 
<pol. anti. 8.753> quod facile illa feret, quae centro dissita cum sit 
<pol. anti. 8.754> languidior, iam desidia sit crassior ipsa. 
<pol. anti. 8.755> Adde quod ex illo, coepit quo tempore Solis 
<pol. anti. 8.756> ingens aula rapi circum, acquisivit et ipsa 
<pol. anti. 8.757> centrifugi quiddam, quod cum vectore liquenti 
<pol. anti. 8.758> pugnat; et in causis motus et in ordine certo 
<pol. anti. 8.759> qui servatur, habet partem, me iudice, magnam. 
<pol. anti. 8.760> Cuncta minutatum quod demonstrare nequimus 
<pol. anti. 8.761> rebus in abstrusis, veniam dabis, optime Quinti. 
<pol. anti. 8.762> Multa quidem sunt in caelo certissima, acutis 
<pol. anti. 8.763> quae spectari oculis possunt, vel mente sagaci: 
<pol. anti. 8.764> sunt nonnulla ausu quae coniectura modesto 
<pol. anti. 8.765> assequitur tantum. Sed Vero proxima res est, 
<pol. anti. 8.766> ex his, quas retuli, coeuntibus omnia causis 
<pol. anti. 8.767> stare Planetarum loca, discernique meatus. 
<pol. anti. 8.768> Tu mihi nunc, praeclara novum Sapientia lumen, 
<pol. anti. 8.769> tu mihi caelestes animos infunde roganti; 
<pol. anti. 8.770> Uranie tu vera: tuas dum prosequor artes, 
<pol. anti. 8.771> et succensus amore tui raptusque per auras, 
<pol. anti. 8.772> ultima siderei motus arcana recludo. 
<pol. anti. 8.773> Duc igitur qui Te tua per vestigia quaerit, 
<pol. anti. 8.774> ne spatio immenso vagus aut incertus aberret. 
<pol. anti. 8.775> Sunt duo materiae tamquam tabulata fluentis 
<pol. anti. 8.776> ducentisque globum. Superis quae partibus instat 
<pol. anti. 8.777> Uberior sane, quia maiorem occupat arcum; 
<pol. anti. 8.778> sed properat lente: minor est inferna tenentis 
<pol. anti. 8.779> copia, quandoquidem breviore includitur arcu; 
<pol. anti. 8.780> sed fuga vividior. Prius haec manifesta reliqui. 
<pol. anti. 8.781> Pensatis utrinque modis ac viribus, unum 
<pol. anti. 8.782> fit medium quoddam, necnon aequabile momen, 
<pol. anti. 8.783> quo simul omne globi corpus pulsatur ab omni 
<pol. anti. 8.784> flumine: nam solidi partes ac membra cohaerent, 
<pol. anti. 8.785> etsi tanguntur varie; neque flectitur axis. 
<pol. anti. 8.786> Motus hic assiduus (meministi) perficit annum. 
<pol. anti. 8.787> Causa vices eadem noctis parit atque diei, 
<pol. anti. 8.788> nam cum Terra natet superis velocior undis, 
<pol. anti. 8.789> segnior infernis, partes lambentibus imas 
<pol. anti. 8.790> obiicit illa moram, et postica parte resistit. 
<pol. anti. 8.791> Ac veluti magnis ubi molibus agger, aquarum 
<pol. anti. 8.792> intercludit iter, gemit amnis, et agmine fluctus 
<pol. anti. 8.793> agglomerant sese cumulatim; culmina donec 
<pol. anti. 8.794> ardua transiliunt, et largo flumine inundant: 
<pol. anti. 8.795> incurrit sic materies effusa natantem 
<pol. anti. 8.796> in scopulum, quatiens a tergo quidquid in altum 
<pol. anti. 8.797> prominet. At quoniam densum pervadere corpus 
<pol. anti. 8.798> haud potis est, neque segnitiem accelerare morantis; 
<pol. anti. 8.799> tantum reprimitur, quanto ipsa citatior illo est. 
<pol. anti. 8.800> Non habet ut refluat, cum posteriore prematur: 
<pol. anti. 8.801> nec subterfugio locus est; inhibetur ab illo 
<pol. anti. 8.802> flumine quod semper velocius alluit infra; 
<pol. anti. 8.803> quin et centrifugae vires a Sole repellunt: 
<pol. anti. 8.804> cogitur in superas ergo conscendere partes, 
<pol. anti. 8.805> lenior est ubi materiae progressus euntis, 
<pol. anti. 8.806> quam concedentem facili conamine vincit. 
<pol. anti. 8.807> Sic valido appulsu molem amplexata rotundam 
<pol. anti. 8.808> desuper, adradens ferit, inclinatque cacumen. 
<pol. anti. 8.809> Huius descensu liquor interceptus ad ima 
<pol. anti. 8.810> truditur, impellitque globum, subtusque movendo 
<pol. anti. 8.811> erigit infernas partes. Ea causa vicissim 
<pol. anti. 8.812> dimidio dat dimidium succedere semper. 
<pol. anti. 8.813> Vincitur idcirco superi ubertate fluenti 
<pol. anti. 8.814> inferius, quamquam citiori vincere motu 
<pol. anti. 8.815> posse videbatur, totamque invertere Terram 
<pol. anti. 8.816> semper ad occasum, sinerent obstantia. Verum 
<pol. anti. 8.817> non ita concedit, quin vires explicet omnes. 
<pol. anti. 8.818> Et quia ter novies millena parte (parum deest) 
<pol. anti. 8.819> ocius incurrit, momen Telluris in ortum 
<pol. anti. 8.820> ter novies etiam millena parte retardat. 
<pol. anti. 8.821> Inde fit, ut rediens expleto denique Terra 
<pol. anti. 8.822> curriculo, stellas iam non offendat eodem 
<pol. anti. 8.823> in puncto Caeli; nec eo se dirigat axis 
<pol. anti. 8.824> quo directus erat, quando prior exiit annus: 
<pol. anti. 8.825> Ast ignara rei Stellas tantisper ab ortu 
<pol. anti. 8.826> descivisse putat, quamvis desciverit ipsa. 
<pol. anti. 8.827> Tertius hic motus geminis contrarius esse 
<pol. anti. 8.828> debuit, ut constans Terrae positura maneret 
<pol. anti. 8.829> in fluido, vi cuius eunt annusque diesque. 
<pol. anti. 8.830> Nempe aliud cum fit centrum gravitatis in orbe 
<pol. anti. 8.831> terreno molisque aliud, pars altera Terrae 
<pol. anti. 8.832> quae gravior, pars quae levior, non sicut oportet 
<pol. anti. 8.833> motum dividerent: ex uno fine minorem, 
<pol. anti. 8.834> maiorem ex alio conum describeret axis. 
<pol. anti. 8.835> Ergo, quod nimium superest, mora facta recidit, 
<pol. anti. 8.836> Temperat exaequans motus, et corrigit axem. 
<pol. anti. 8.837> Is cum Aequatorem, quo Ecliptica linea distat, 
<pol. anti. 8.838> ut dictum est, gradibus prope quattuor et viginti, 
<pol. anti. 8.839> ad perpendiculum scindat; sic distat ab illa 
<pol. anti. 8.840> sexaginta et sex gradibus prope: qui status axi 
<pol. anti. 8.841> perpetuus, quocumque modo se Terra revolvat, 
<pol. anti. 8.842> sive diem faciens, sive annum, aut saecla ducenta 
<pol. anti. 8.843> cum sexaginta; quibus actis Terra revertens 
<pol. anti. 8.844> huc unde exierat primum, tunc reddita priscis 
<pol. anti. 8.845> astra locis credet, cernens ea rursus ibidem. 
<pol. anti. 8.846> Iamque vides uno quam belle ac simplice motu 
<pol. anti. 8.847> magna Planetarum magni volvantur in orbe 
<pol. anti. 8.848> corpora, perpetuoque in se conversa rotentur. 
<pol. anti. 8.849> Nec te is detineat nodus (quem solvere primo 
<pol. anti. 8.850> conatu promtum est, Newtoni industria quamvis 
<pol. anti. 8.851> nexuerit) fluidam crassis obsistere molem 
<pol. anti. 8.852> corporibus; motum hinc minui, tandemque futurum 
<pol. anti. 8.853> ut pereat. Verum hoc esset, si torpida moles 
<pol. anti. 8.854> stagnaret fluidi; aut adverso concita motu 
<pol. anti. 8.855> obluctaretur contra venientibus astris: 
<pol. anti. 8.856> at nemo alterutrum dicat. Fluit incitus aether, 
<pol. anti. 8.857> quo sphaerae currunt; simul uno more feruntur 
<pol. anti. 8.858> una vi Solis, pulsuque moventur eodem. 
<pol. anti. 8.859> Sic non est, aether sphaeris mole resistat. 
<pol. anti. 8.860> Aiunt praeterea transversos ire Cometas 
<pol. anti. 8.861> aethera per medium, neque concordare Planetis. 
<pol. anti. 8.862> Nec via, nec regio nobis bene nota Cometae, 
<pol. anti. 8.863> qui clandestino motu caecoque rotatur. 
<pol. anti. 8.864> Circuitus magni quem signat in aethere, partem 
<pol. anti. 8.865> conspicimus parvam, quoties pervenerit illuc 
<pol. anti. 8.866> quo ferri possunt oculi, et distinguere lumen 
<pol. anti. 8.867> obscurum, seu cauda illum, seu crinis honestat; 
<pol. anti. 8.868> hoc est, seu recte, seu transversim obvius ille est. 
<pol. anti. 8.869> Quaerendum primo, qui sit, quem cernimus arcum; 
<pol. anti. 8.870> linea namque potest etiam directa videri, 
<pol. anti. 8.871> cum vere fit curva, et solem cingere pergat: 
<pol. anti. 8.872> ut rectos et retrogrados quandoque Planetas 
<pol. anti. 8.873> apparere prius monui. Si nempe Cometis 
<pol. anti. 8.874> ultra Saturnum locus est, tam dissita Soli 
<pol. anti. 8.875> percurrunt spatia atque globo tam dissita nostro, 
<pol. anti. 8.876> proxima ut illorum perihelia sint perigaeis, 
<pol. anti. 8.877> nec facile in nostro possint occurrere plano. 
<pol. anti. 8.878> At quem describunt nostris aspectibus arcum 
<pol. anti. 8.879> pertenuem (quidquid superest nam caerula condunt) 
<pol. anti. 8.880> aut rectum, aut recti similem persaepe putamus, 
<pol. anti. 8.881> et nunc in Boream, nunc tendere forsan in Austrum, 
<pol. anti. 8.882> revera quamvis in partes tendat Eoas. 
<pol. anti. 8.883> Nempe ex diverso positu Telluris et astri 
<pol. anti. 8.884> iudicium ferimus; quae si inclinata Cometae 
<pol. anti. 8.885> tunc fuerit, quantum esse potest, quando ille patebit, 
<pol. anti. 8.886> sensibus illudet nostris mirabile monstrum. 
<pol. anti. 8.887> Unde Cometa potest cunctis par esse Planetis, 
<pol. anti. 8.888> etsi perraro se prodens unus et idem, 
<pol. anti. 8.889> aufugiensque brevi, dispar videatur et exlex. 
<pol. anti. 8.890> Quid? Si dixerimus peregrinos esse Cometas, 
<pol. anti. 8.891> alterius patriae cives, aulaeque ministros 
<pol. anti. 8.892> finitimae, seu praecipuos, seu forte minores, 
<pol. anti. 8.893> atque ibi Saturnos, ubi Sirius et Lyra regnant. 
<pol. anti. 8.894> Tum nil miremur, quod nostri vorticis oram 
<pol. anti. 8.895> transversi subeant nonnumquam, ac tramite curvo 
<pol. anti. 8.896> partim delibent, et concurrentibus illis 
<pol. anti. 8.897> motibus oppositis, communi a lege recedant. 
<pol. anti. 8.898> In liquido certum est igitur vaga corpora ferri, 
<pol. anti. 8.899> et revoluta rapi fluidi torrente prementis. 
<pol. anti. 8.900> Propterea toto quae sunt crassissima caelo 
<pol. anti. 8.901> errantes inter Stellas, fluvioque vehenti 
<pol. anti. 8.902> opponunt faciem vastam et vix mobile robur, 
<pol. anti. 8.903> ocius haec aliis multo susdeque moveri 
<pol. anti. 8.904> cernuntur, noctesque suis mutare diebus; 
<pol. anti. 8.905> etsi Zodiacum perlustrant tempore magno. 
<pol. anti. 8.906> Sed contra molis quae sunt formaeque minoris, 
<pol. anti. 8.907> tardius illa diem peragunt, velocius annum. 
<pol. anti. 8.908> Ille Planetarum supremus in aethere princeps, 
<pol. anti. 8.909> unus prae cunctis aureo diademate cinctus, 
<pol. anti. 8.910> et qui tricenos consumit in Ariete menses, 
<pol. anti. 8.911> non tamen undenas, testis si admittitur Huyfens, 
<pol. anti. 8.912> turbine dum proprio torquetur, computat horas. 
<pol. anti. 8.913> Iuppiter inferior, sed nulli mole secundus, 
<pol. anti. 8.914> cum sociis annum signo cunctatur in uno: 
<pol. anti. 8.915> at super axe tamen denis convolvitur horis. 
<pol. anti. 8.916> Mars paulo Terra minor est, Venus inclyta maior; 
<pol. anti. 8.917> unam adimit Venus e nostris, Mars adiicit unam. 
<pol. anti. 8.918> De Veneris, fateor, dubitant vertigine, verum 
<pol. anti. 8.919> Cassini magis arridet sententia. Quod si 
<pol. anti. 8.920> Mercurium rutilo degentem in lumine Solis 
<pol. anti. 8.921> visu sectari persaepe diuque liceret, 
<pol. anti. 8.922> haud dubie longo prae cunctis tempore motum 
<pol. anti. 8.923> huncce viderentur (fortasse videbitur olim) 
<pol. anti. 8.924> perficere; errantum siquidem tenuissimus ille est, 
<pol. anti. 8.925> et faciem parvam caelestibus obiicit undis. 
<pol. anti. 8.926> Noctibus inde dies planum est noctesque diebus 
<pol. anti. 8.927> ordine substitui certo, alternisque reverti. 
<pol. anti. 8.928> Nam facies convexa globi dum vertitur, omnes 
<pol. anti. 8.929> illius ad Solem distincto tempore partes 
<pol. anti. 8.930> post alias aliae obversae sistuntur, iturae 
<pol. anti. 8.931> paulatim in tenebras; et quae modo tecta latebat, 
<pol. anti. 8.932> sese iterum liquido radiorum proluit auro. 
<pol. anti. 8.933> Vix umbra egreditur, cum prima crepuscula sensim, 
<pol. anti. 8.934> et caelum albescens, et pallida sidera cernit, 
<pol. anti. 8.935> humentem Auroram posthac, roseosque colores, 
<pol. anti. 8.936> et superum Phoebi limbum, quem credit oriri, 
<pol. anti. 8.937> et frontem rutilam, vultum dehinc aspicit omnem; 
<pol. anti. 8.938> clarius unde iubar, matutinosque tepores 
<pol. anti. 8.939> ebibit. Hinc etiam atque etiam descendere pergens, 
<pol. anti. 8.940> ad perpendiculum magis accedentia tela 
<pol. anti. 8.941> luminis occursu recipit, punctumque diei 
<pol. anti. 8.942> pervenit ad medium, medio quod in aethere Solem 
<pol. anti. 8.943> e regione videt. Converti hoc tempore sursum 
<pol. anti. 8.944> incipit, ascendens iam quot descenderat hora. 
<pol. anti. 8.945> A perpendiculo tam lucida tela recedunt, 
<pol. anti. 8.946> et magis atque magis Phoebo post terga relicto, 
<pol. anti. 8.947> quem falso putat occidere inferiusque moveri, 
<pol. anti. 8.948> huius ab aspectu removet sese ipsa gradatim 
<pol. anti. 8.949> assurgens; tandemque suis involvitur umbris. 
<pol. anti. 8.950> Turbine sic proprio noctesque diesque recursant. 
<pol. anti. 8.951> Haud secus ac sumptis exercitus acer in armis, 
<pol. anti. 8.952> quem tuba praemonuit, longo agmine castra relinquens 
<pol. anti. 8.953> protinus ingreditur campo lustrandus aperto. 
<pol. anti. 8.954> Procedunt equitum turmae, peditumque cohortes 
<pol. anti. 8.955> ordinibus certis; studet unusquisque videri, 
<pol. anti. 8.956> ac ducis attenti nemo se obtutibus aufert. 
<pol. anti. 8.957> Ille recognoscit cunctos, oculisque recenset 
<pol. anti. 8.958> stans in equo, visus reditur in tentoria miles. 
<pol. anti. 8.959> Sol igitur varios tali ratione Planetas 
<pol. anti. 8.960> e centro, variasque plagas collustrat in illis: 
<pol. anti. 8.961> Tellurem inter eos, quae turbine mota diurno, 
<pol. anti. 8.962> temporis absumit viginti et quattuor horas, 
<pol. anti. 8.963> Leucarumque novem gyrando millia volvit. 
<pol. anti. 8.964> Cur autem aestivo tam longi tempore Soles, 
<pol. anti. 8.965> quaeve mora hibernas producat pigra tenebras; 
<pol. anti. 8.966> cur non aequales prius, exaequentur in ipso 
<pol. anti. 8.967> Veris et Autumni reditu; quae causa duobus 
<pol. anti. 8.968> solstitiis valeat solemnem imponere more, 
<pol. anti. 8.969> ac veluti metam in Tropicis finemque vagandi; 
<pol. anti. 8.970> cur Aestas et Hiems, Ver Autumnusque recurrant, 
<pol. anti. 8.971> sedulus exponam: quamvis ea dicere versu 
<pol. anti. 8.972> res operosa. Ignosce prius non dicta canenti. 
<pol. anti. 8.973> Linea quae partes Tellurem scindit in aequas 
<pol. anti. 8.974> inter utrumque Polum, motus est norma diurni, 
<pol. anti. 8.975> quam globus hic sequitur proprio super axe volutans. 
<pol. anti. 8.976> Illius in plano si sese Eclipticus orbis 
<pol. anti. 8.977> volveret (hunc peragrat via scilicet annua Terrae) 
<pol. anti. 8.978> tum nox atque dies nullo discrimine tempus 
<pol. anti. 8.979> dividerent: ardor fieret sub Sole perennis; 
<pol. anti. 8.980> aeternum propiora polis loca frigus haberet; 
<pol. anti. 8.981> atque ubi nunc positu regnat mitissima caeli 
<pol. anti. 8.982> temperies, illic florerent Veri amoeni 
<pol. anti. 8.983> deliciae semper, tamen aestu et messe carentes. 
<pol. anti. 8.984> Ergo, ut se melius cunctas genitabilis ardor 
<pol. anti. 8.985> spargeret in partes alterna luce fovendas, 
<pol. anti. 8.986> utque hiberna quies aestivi damna laboris 
<pol. anti. 8.987> et iusta effoetas repararent otia vires, 
<pol. anti. 8.988> debuit oblique gradibus prope bis duodenis 
<pol. anti. 8.989> in fluido poni Terrae versatilis axis; 
<pol. anti. 8.990> ut re ipsa positum semper, quocumque movetur, 
<pol. anti. 8.991> atque parallelum sibimet perstare videmus. 
<pol. anti. 8.992> Si gravitatis idem centrum molisque fuisset, 
<pol. anti. 8.993> nullo haec vitari poterant incommoda pacto. 
<pol. anti. 8.994> Huc foret Aequator, quo nunc Eclipticus ipse 
<pol. anti. 8.995> directus, Zonam spectarent aetheris unam, 
<pol. anti. 8.996> ac medium Solem productus uterque secarent. 
<pol. anti. 8.997> Ergo cuique loco tempestas unica semper, 
<pol. anti. 8.998> aequalesque vices et par mora lucis et umbrae. 
<pol. anti. 8.999> Illud ne fieret, sic Tellus debuit esse 
<pol. anti. 8.1000> partibus omnino variis contexta, liquentes 
<pol. anti. 8.1001> a solidis ut sepositae, ceu conspicis, essent. 
<pol. anti. 8.1002> Sic etenim, quia pars praeponderat altera molis, 
<pol. anti. 8.1003> moles tota suo natat inclinata fluento. 
<pol. anti. 8.1004> Mirandum, situs ille unus, cum exorsa sequemur, 
<pol. anti. 8.1005> quot poterit nobis, quantosque exsolvere nodos. 
<pol. anti. 8.1006> Fingamus me teque solo Aequatoris in ipso 
<pol. anti. 8.1007> impositos; atque occiduis in partibus, unde 
<pol. anti. 8.1008> cum duplici Terrae motu veniemus ad ortum. 
<pol. anti. 8.1009> Nox media: undecimus iamiam imminet ante Calendas 
<pol. anti. 8.1010> Apriles. Capiti impendens micat ignibus aether; 
<pol. anti. 8.1011> Sol mihi sub pedibus velatur corpore Terrae; 
<pol. anti. 8.1012> ad dexteram polus est maiorum incognitus aevo, 
<pol. anti. 8.1013> alter habet laevam, atque illis finitur horizon. 
<pol. anti. 8.1014> Metior haec oculis tacitus caelumque profundum 
<pol. anti. 8.1015> aspiciens, cerno quos inter sidera tractus 
<pol. anti. 8.1016> aequator Terrae atque Ecliptica linea signant.. 
<pol. anti. 8.1017> Nam quot habet Tellus,tot habet quoque segmina Caelum, 
<pol. anti. 8.1018> et magni exiguis respondent orbibus orbes. 
<pol. anti. 8.1019> Tum quaerens quonam in puncto concurrat uterque 
<pol. anti. 8.1020> circulus (in punctis etenim concurrere binis 
<pol. anti. 8.1021> atque sibi plane oppositis utrumque necesse est) 
<pol. anti. 8.1022> invenio punctum hoc in quo versamur, idipsum 
<pol. anti. 8.1023> temporis atque loci vere nodum esse duorum, 
<pol. anti. 8.1024> ac veluti bivium; cui quod respondet in alto 
<pol. anti. 8.1025> aethere, stare caput supra: quapropter habere 
<pol. anti. 8.1026> Antipodas summo directum in vertice Solem: 
<pol. anti. 8.1027> Nos quoque post hora bissex omnesque colonos 
<pol. anti. 8.1028> aequatoris, eo cum quisque advenerit ut sit 
<pol. anti. 8.1029> dimidiata dies, habituros esse vicissim. 
<pol. anti. 8.1030> Omnibus est adeo terris nox aequa diei. 
<pol. anti. 8.1031> Solis enim radius terrenum intersecat axem 
<pol. anti. 8.1032> ad perpendiculum, atque polis distantibus aeque 
<pol. anti. 8.1033> partitur lumen Sol aequa lance duobus. 
<pol. anti. 8.1034> Quam si forte plagam alterutro sub cardine Mundi 
<pol. anti. 8.1035> incoleres, tibi Sol parte appareret ab illa 
<pol. anti. 8.1036> iunctus horizonti: quin talem sex quater horis, 
<pol. anti. 8.1037> qualis in occasu vel in ortu est, esse videres, 
<pol. anti. 8.1038> lambentemque solum rutila circumire corona. 
<pol. anti. 8.1039> Ecce autem, dum Terra die converitur illo, 
<pol. anti. 8.1040> in torrente natans, quo fert Eclipticus orbis, 
<pol. anti. 8.1041> progreditur quiddam; pars sexagesima quinta est 
<pol. anti. 8.1042> supra tercentum spatii quod perficit anno. 
<pol. anti. 8.1043> Utque mari medio rapiunt vada saepe carinam, 
<pol. anti. 8.1044> abducuntque via, quamvis in vela faventes 
<pol. anti. 8.1045> adspirent Zephyri, neque declinare putetur; 
<pol. anti. 8.1046> inscius erroris nautas in ponte quietos 
<pol. anti. 8.1047> permittit ventisque frui caeloque sereno 
<pol. anti. 8.1048> et numerat, quae non explevit millia rector: 
<pol. anti. 8.1049> sic nos postera lux nodum transcendere cernit, 
<pol. anti. 8.1050> deserimusque viam, quae planum Solis in ipsum 
<pol. anti. 8.1051> nos adducebat confecta parte diei. 
<pol. anti. 8.1052> Tunc Solem incipimus paulisper habere sinistrum. 
<pol. anti. 8.1053> Non Aequator enim, sed circulus Aequatori 
<pol. anti. 8.1054> proximus ad laevam, per planum Solis ubi lux 
<pol. anti. 8.1055> dimidia est, transit; tum tertius; inde sequentes. 
<pol. anti. 8.1056> Cumque rotae similis pergat decurrere Tellus 
<pol. anti. 8.1057> axe suum servante situm, magis ac magis illo 
<pol. anti. 8.1058> abstrahimur bivio, quo Sol in vertice nobis 
<pol. anti. 8.1059> esse videbantur. Laeva decrescere noctes, 
<pol. anti. 8.1060> nam cito percipiunt Solem, tardeque relinquunt: 
<pol. anti. 8.1061> augeri dextra, nam tarde cernitur illis, 
<pol. anti. 8.1062> ac cito praeripitur. Lux maior et acrior illic, 
<pol. anti. 8.1063> arboribus frondes et campis elicit herbas; 
<pol. anti. 8.1064> ac tepefacta novis late sola floribus ornat. 
<pol. anti. 8.1065> Parcior hic et languidior compescere succos 
<pol. anti. 8.1066> incipit, ac pingens maturescentia poma, 
<pol. anti. 8.1067> pallentes senio meditatur sternere frondes. 
<pol. anti. 8.1068> Autumnus Capri est, vernant loca subita Cancro. 
<pol. anti. 8.1069> Tres adeo menses alieno turbine Tellus, 
<pol. anti. 8.1070> dum propria rapitur vertigine, cessit ad ortum: 
<pol. anti. 8.1071> Iam novies denis unoque diebus et horis 
<pol. anti. 8.1072> ferme viginti, Tropicorum circulus alter 
<pol. anti. 8.1073> Aequatore minor, placuit quem dicere Cancri, 
<pol. anti. 8.1074> quando sui similem caelo designat in alto, 
<pol. anti. 8.1075> appulit ad Solem. Tractu quicumque sub illo est, 
<pol. anti. 8.1076> ille die media supra caput aspicit astrum; 
<pol. anti. 8.1077> hac transivit enim per planum Solis in hora. 
<pol. anti. 8.1078> Iam de corporibus nulla est, de montibus ipsis, 
<pol. anti. 8.1079> quae cadat umbra solo:quapropter visa Syenae 
<pol. anti. 8.1080> integra tunc puteis lux affulgere profundis. 
<pol. anti. 8.1081> Hoc est solstitium, quo Ver fugit, advenit Aestas. 
<pol. anti. 8.1082> Ille dies toto radiat longissimus anno, 
<pol. anti. 8.1083> laeva parte globi geminas quae vergit ad Arctos. 
<pol. anti. 8.1084> Solis enim plano cum proxima fiat, et omnis 
<pol. anti. 8.1085> circulus ad Boream sic attenuetur ut unum 
<pol. anti. 8.1086> desinat in punctum, radiis immergitur amplis; 
<pol. anti. 8.1087> qui late circum effusi vix parvula nocti 
<pol. anti. 8.1088> intervalla sinunt, et longa crepuscula formant. 
<pol. anti. 8.1089> Lumine perpetuo quin et Polus ipse potitur. 
<pol. anti. 8.1090> Interea (cernis) penitus contraria sentit 
<pol. anti. 8.1091> alter semiglobus Terrae, qui vergit ad Austrum: 
<pol. anti. 8.1092> A Solis plano longe longeque recessit: 
<pol. anti. 8.1093> utque dies hic progrediens accrevit et astus, 
<pol. anti. 8.1094> nox illic frigusque. Polum sex mensibus umbrae, 
<pol. anti. 8.1095> caligoque tenent; cis autem infirma brevisque 
<pol. anti. 8.1096> lux oritur, vix nata perit; longissima nox est 
<pol. anti. 8.1097> omnibus, et Tropico,quam possit maxima, Capri. 
<pol. anti. 8.1098> Ergo solstitium Brumae est regionibus illis. 
<pol. anti. 8.1099> Nos autem positi tractu Aequatoris in ipso, 
<pol. anti. 8.1100> volvimur assidua Terrae vertigine rapti. 
<pol. anti. 8.1101> Postera lux venit, et ferimur cum vortice magno. 
<pol. anti. 8.1102> Quarta viae nostro pars est exhausta rotatu. 
<pol. anti. 8.1103> Solstitialis apex ille est: procedere nobis 
<pol. anti. 8.1104> tres alios igitur menses, punctumque priori 
<pol. anti. 8.1105> oppositum, soles quod rursum noctibus aequat, 
<pol. anti. 8.1106> tangere nunc opus est. Semper sibi constat eundo, 
<pol. anti. 8.1107> nativaeque tenax positurae volvitur axis. 
<pol. anti. 8.1108> Nonne vides teretis quae sit natura figurae, 
<pol. anti. 8.1109> tota inclinato dum sic percurritur axe? 
<pol. anti. 8.1110> Solis ut a plano discesserat ante gradatim 
<pol. anti. 8.1111> Aequator Terrae, sic sensim redditur illi, 
<pol. anti. 8.1112> inque dies propius, serie vertiginis una, 
<pol. anti. 8.1113> processuque globi. Tropico iam circulus omnis 
<pol. anti. 8.1114> ad Solem remeat, qui singula puncta vicissim 
<pol. anti. 8.1115> obtinet, atque die media superimminet illis. 
<pol. anti. 8.1116> Aucta dies ubicumque fuit, decrescere iam tum 
<pol. anti. 8.1117> incipit, augeri deinceps, ubicumque locorum 
<pol. anti. 8.1118> coeperat imminui. Boreae pars omnis ab aestu 
<pol. anti. 8.1119> uritur; at glacie riget omnis terra sub austro: 
<pol. anti. 8.1120> donec eo fuerit repetito turbine vectus 
<pol. anti. 8.1121> Aequator, punctum ut, traiecto corpore Solis, 
<pol. anti. 8.1122> aspiciat, quod iam sex mensibus ante tenebat. 
<pol. anti. 8.1123> Huc vix appulit, en iterum nox aequa diei. 
<pol. anti. 8.1124> Quosque diu campos ardens exusserat Aestas, 
<pol. anti. 8.1125> mitior Autumnus placidis refrigerat auris; 
<pol. anti. 8.1126> excipit et flavas hilaris vindemia messes. 
<pol. anti. 8.1127> Tum quos parte alia pluviis nivibusque geluque 
<pol. anti. 8.1128> foeda premebat Hiems, recreant primordia Veris. 
<pol. anti. 8.1129> Hactenus aetherio suscepti in flumine cursus 
<pol. anti. 8.1130> dimidium exegi. Nunc inferiora iuvabit 
<pol. anti. 8.1131> visere curriculi, Terra vectante, rotundi. 
<pol. anti. 8.1132> Sed quia perpetuo manet immutabilis axis, 
<pol. anti. 8.1133> cuncta ex adverso, quae sunt anteacta, redibunt. 
<pol. anti. 8.1134> Scilicet a Solis rursum discedere plano 
<pol. anti. 8.1135> cogitur Aequator noster, dextrumque relinquit; 
<pol. anti. 8.1136> quem sex continuos menses a parte sinistra 
<pol. anti. 8.1137> viderat; hunc totidem a dextra iam parte videbit. 
<pol. anti. 8.1138> Ecce dies noctesque, simul reparabilis anni 
<pol. anti. 8.1139> commutantur ubique vices; dum circulus omnis 
<pol. anti. 8.1140> Aequatore minor, solita vertigine, noto 
<pol. anti. 8.1141> progrediente globo gyros agit; atque gradatim 
<pol. anti. 8.1142> sub perpendiculum Solis transire coactus, 
<pol. anti. 8.1143> directos in se radios legit ordine miro, 
<pol. anti. 8.1144> quos tunc obliquos recipit pars cetera Terrae. 
<pol. anti. 8.1145> Sed rursum spatio Terra est revoluta trimestri. 
<pol. anti. 8.1146> Advenit hunc tandem qui respicit ultimus Austrum, 
<pol. anti. 8.1147> circulus, hunc Tropicum Capri dixere priores: 
<pol. anti. 8.1148> nascitur aestivum subito regionibus Austri 
<pol. anti. 8.1149> solstitium, longusque dies, et maximus ardor. 
<pol. anti. 8.1150> Contra Solstitium terris Borealibus una 
<pol. anti. 8.1151> Hibernum est, longae noctes, et frigus acerbum. 
<pol. anti. 8.1152> Denique curriculi cum Terra resurgit ab imis 
<pol. anti. 8.1153> partibus, Aequator, videas, ut turbine solo 
<pol. anti. 8.1154> ascendens, axisque mero clinamine rectus 
<pol. anti. 8.1155> in planum redeat stantis non mobiles Solis; 
<pol. anti. 8.1156> confectoque dies anno cum noctibus aequet, 
<pol. anti. 8.1157> nota remensurus cunctis vestigia saeclis. 
<pol. anti. 8.1158> Ista minutatim sic exponenda putabam: 
<pol. anti. 8.1159> Sed metuo ne, dum studui prolixior esse, 
<pol. anti. 8.1160> obscurus fuerim. Quae dicere fusius ergo 
<pol. anti. 8.1161> ipse laboravi, forsan brevitate nitebunt. 
<pol. anti. 8.1162> Fac nempe ut Solis plano non exeat umquam 
<pol. anti. 8.1163> noster hic Aequator, semperque Eclipticus orbis 
<pol. anti. 8.1164> ad perpendiculum Terrae transverberet axem: 
<pol. anti. 8.1165> protinus aequa dies nocti; sua cuique perennis 
<pol. anti. 8.1166> tempestas addicta loco. Variare cupido est? 
<pol. anti. 8.1167> Axem inclinato; mutari plurima cernes: 
<pol. anti. 8.1168> adiicias motum liquidi; tum plura videbis: 
<pol. anti. 8.1169> in liquido motum vertiginis; omnia fient. 
<pol. anti. 8.1170> Quis dubitet reliquos eadem praestare Planetas? 
<pol. anti. 8.1171> Saepius in campis humiles cum flumina ripas 
<pol. anti. 8.1172> exsuperant, fossasque replent vellemque profundam, 
<pol. anti. 8.1173> plurimus hinc atque hinc vortex agitatur aquarum, 
<pol. anti. 8.1174> quo fruticum rami, segetes, abreptaque ligna, 
<pol. anti. 8.1175> necnon et pecudum rapide torquentur in orbem 
<pol. anti. 8.1176> corpora: sed quamvis illapsi gurgitis instar 
<pol. anti. 8.1177> non eat, et proprii servet divortia motus, 
<pol. anti. 8.1178> vim tamen ex illo capit omnem, ad eumque refertur, 
<pol. anti. 8.1179> vel dum circumagens celeri rotat impete praedam. 
<pol. anti. 8.1180> Sic Tellus, propriae centrum vertiginis, etsi 
<pol. anti. 8.1181> obsequitur fluido totum delata per annum; 
<pol. anti. 8.1182> ipsa quoque hanc fluidi, qua cingitur undique, partem 
<pol. anti. 8.1183> mota movet, volvique rotatu cogit eodem: 
<pol. anti. 8.1184> unde fit in magno mediocris vortice vortex. 
<pol. anti. 8.1185> Ergo si quam in ea molem regione natantem 
<pol. anti. 8.1186> inveniet discretam a se, penitusque remotam, 
<pol. anti. 8.1187> abripiet secum extemplo, trahet atque rotabit 
<pol. anti. 8.1188> tardius aut citius, nempe ut distabit ab illa. 
<pol. anti. 8.1189> Verum talis erit distantia corporis huius, 
<pol. anti. 8.1190> qualis erit gravitas, hoc est, subtilis in illud 
<pol. anti. 8.1191> materiae nisus centrum fugientis, eritque 
<pol. anti. 8.1192> nisus, uti moles. Namque haec per mutua necti 
<pol. anti. 8.1193> vidimus, atque una caelestia lege moveri. 
<pol. anti. 8.1194> Hoc igitur Tellus privato in vortice Lunam 
<pol. anti. 8.1195> offendit, leucis prope centum millibus a se 
<pol. anti. 8.1196> distantem. Sane tum Luna sequatur oportet 
<pol. anti. 8.1197> Tellurem dominam, citiusque agitata feratur. 
<pol. anti. 8.1198> Nam dum circumagitur, spatium percurrere tanto 
<pol. anti. 8.1199> maius habet, quantum Telluris corpore distat. 
<pol. anti. 8.1200> Interdum Soli propior sit Luna necesse est; 
<pol. anti. 8.1201> scilicet exiguo cum lumine cornua tingit: 
<pol. anti. 8.1202> interdum semota magis, cum tota refulget: 
<pol. anti. 8.1203> nunc eat a latere, et laeva dextraque vicissim, 
<pol. anti. 8.1204> cum partim splendet, partimque obducitur umbris: 
<pol. anti. 8.1205> tum nos crescentem, decrescentemve vocamus. 
<pol. anti. 8.1206> Haec nos orbe suo dum lustrat, semper eandem 
<pol. anti. 8.1207> ostentat faciem, et regiones nomine notas, 
<pol. anti. 8.1208> ipsisque in maculis clara loca candida luce. 
<pol. anti. 8.1209> Pars ea nam certe levior, centrumque coacta 
<pol. anti. 8.1210> respicere: at Soli conversas ordine partes 
<pol. anti. 8.1211> obtendit, propriae quamquam vertiginis expers; 
<pol. anti. 8.1212> nempe uno motu, quo Terrae in vortice rapta 
<pol. anti. 8.1213> ducitur in radios, aut sensim abducitur illis. 
<pol. anti. 8.1214> Lentius idcirco cernis procedere lumen 
<pol. anti. 8.1215> per varios Lunae tractus faciemque rotundam, 
<pol. anti. 8.1216> et succedentes haerere diutius umbras, 
<pol. anti. 8.1217> quam si Telluris ritu versatilis esset. 
<pol. anti. 8.1218> Una dies illi quippe est et mensis et annus. 
<pol. anti. 8.1219> Nam dum viginti septemque octove diebus 
<pol. anti. 8.1220> omnia Zodiaci rapido pede signa pererrans 
<pol. anti. 8.1221> curriculum circa Tellurem absolvit, in illa 
<pol. anti. 8.1222> per medium mensem soles sine nocte videmus, 
<pol. anti. 8.1223> per medium mensem solidas sine lumine noctes. 
<pol. anti. 8.1224> Iamvero unde caret proprio sic turbine Luna? 
<pol. anti. 8.1225> Causa liquet. Pars est vix quinquagesima Terrae, 
<pol. anti. 8.1226> si molem inspicias; nec tertia, si diametrum. 
<pol. anti. 8.1227> Haud igitur vasto regionem in cortice magnam 
<pol. anti. 8.1228> occupat. Hinc motus parvo discrimine currunt 
<pol. anti. 8.1229> fluminis aetherii diversa volumina, quorum 
<pol. anti. 8.1230> vi rapitur; pulsi vix ergo dispare, non est 
<pol. anti. 8.1231> ut magis ex illa, minus ex hac parte prematur. 
<pol. anti. 8.1232> Perpaulum titubare potest, non sede moveri 
<pol. anti. 8.1233> quam gravitas innata dedit: quapropter oportet 
<pol. anti. 8.1234> mancipium Terrae Lunam decurrere caelo; 
<pol. anti. 8.1235> non secus ac cymbam velo remisque carentem, 
<pol. anti. 8.1236> quamque gubernaculi vis unica dirigit inter 
<pol. anti. 8.1237> curvatas alvei ripas, fluctuque secundo 
<pol. anti. 8.1238> leniter in gyrum sinuosus devehit amnis. 
<pol. anti. 8.1239> Tali circuitu bis in omni mense secatur 
<pol. anti. 8.1240> area terreni cursus: ubi traiicit illam 
<pol. anti. 8.1241> Luna celer, caput et caudam dixere Draconis. 
<pol. anti. 8.1242> Hi porro variant nodi, totiesque recedunt 
<pol. anti. 8.1243> occasum versus, quoties renovantur; euntque 
<pol. anti. 8.1244> signorum seriem contra moremque Planetae 
<pol. anti. 8.1245> omnis ab occasu nodos referentis ad ortum. 
<pol. anti. 8.1246> Hoc fit eo, quoniam dum vorticis ultima nostri 
<pol. anti. 8.1247> Luna tenens late circum exspatiatur in orbem, 
<pol. anti. 8.1248> annus interea Tellurem circulus infert 
<pol. anti. 8.1249> Eoas Mundi ad partes, et signa secundum. 
<pol. anti. 8.1250> Indefessa comes rapitur sic duplice motu. 
<pol. anti. 8.1251> Est ubi Sole procul, gemini tunc foedere quodam 
<pol. anti. 8.1252> concordant motus aliquanto tempore: verum 
<pol. anti. 8.1253> innatat in pigra, quia summa, parte fluenti. 
<pol. anti. 8.1254> Antevolat Tellus, ipsam post terga relinquens; 
<pol. anti. 8.1255> utpote quae propior Soli, et magis incita fluctu. 
<pol. anti. 8.1256> Et cum ex adverso prope Solem Luna movetur, 
<pol. anti. 8.1257> est ubi vis maior liquidi, contraria Terrae 
<pol. anti. 8.1258> tunc properat: quare nobis sic ire videntur 
<pol. anti. 8.1259> retrorsum nodi; fieri quoque semper in illis 
<pol. anti. 8.1260> defectus varios Lunae Solisque necesse est. 
<pol. anti. 8.1261> Nam cum Luna vagans terreni transmeat orbis 
<pol. anti. 8.1262> planitiem, si tum directo tramite Solem 
<pol. anti. 8.1263> dividet a Terra, Terram obscurabit; et ipsa 
<pol. anti. 8.1264> protinus amittit lumen, si dividet illam 
<pol. anti. 8.1265> solis ab aspectu directo tramite Tellus. 
<pol. anti. 8.1266> Altera in alterius tunc certo decidet umbram, 
<pol. anti. 8.1267> propterea Solem non omni mense videmus 
<pol. anti. 8.1268> deficere, aut Lunam spoliari lumine Solis. 
<pol. anti. 8.1269> Non contingit enim semper tria corpora recte 
<pol. anti. 8.1270> opponi, Lunae cum transitus ille recurrit. 
<pol. anti. 8.1271> O mirum artificem! Quis tam praeclara videndo, 
<pol. anti. 8.1272> Non stupeat genus esse hominum qui talis casu 
<pol. anti. 8.1273> facta velint, et materiae sine more vaganti 
<pol. anti. 8.1274> accepta haec referant; cum non sine mente, sine arte, 
<pol. anti. 8.1275> tot portentorum reddi mera possit imago. 
<pol. anti. 8.1276> Scilicet Astronomos, et qui caelestia quondam 
<pol. anti. 8.1277> lustrarunt oculis, et quos nova protulit aetas 
<pol. anti. 8.1278> contemplatores, aeterno nomine dignos 
<pol. anti. 8.1279> censuimus,quod sint ausi signare figuram 
<pol. anti. 8.1280> astrorum, et spatia, et moles variosque meatus. 
<pol. anti. 8.1281> Et causam supremam ipsis quae tradidit astris 
<pol. anti. 8.1282> Materiem, formam atque situm, normamque movendi, 
<pol. anti. 8.1283> legitimo, ingrati, laudum fraudamus honore! 
<pol. anti. 8.1284> Est grave mentis opus charta describere Caelum 
<pol. anti. 8.1285> ac Terras, duplicique globo diversa notare 
<pol. anti. 8.1286> climata, sidereumque rotis effingere motum: 
<pol. anti. 8.1287> Et potuit sine mente fabri consistere Mundus! 
<pol. anti. 8.1288> O pudor! O miserae vecors insania gentis! 
<pol. anti. 9.1> Icarium per iter, Quinti, at felicius ambo 
<pol. anti. 9.2> illaesis placidum tranavimus aethera pennis. 
<pol. anti. 9.3> Nunc Terras lustrare iuvat Pelagusque profundum. 
<pol. anti. 9.4> Non spectemus uti, scena quid agatur in illa, 
<pol. anti. 9.5> quidve actum annales referant ab origine rerum: 
<pol. anti. 9.6> vesanas hominum curas variosque tumultus; 
<pol. anti. 9.7> fortunam Regum et populorum tristitia bella; 
<pol. anti. 9.8> saepius in medio congressas aequore classes, 
<pol. anti. 9.9> submersasque rates, et tinctos sanguine fluctus; 
<pol. anti. 9.10> Aequatasve solo atque exhaustas civibus urbes; 
<pol. anti. 9.11> translata imperia et Dominos servire coactos: 
<pol. anti. 9.12> Ambitionis, avaritiae, et per saecla furentis 
<pol. anti. 9.13> invidiae partus. Haec dum sine more geruntur, 
<pol. anti. 9.14> percellunt animos: cum praeteriere, nihil sunt; 
<pol. anti. 9.15> humanisque docent quantum insit rebus inane. 
<pol. anti. 9.16> Incassum HeroÎs vani monumenta laboris, 
<pol. anti. 9.17> dum pereunt ipsi, saepe et mentita relinquunt: 
<pol. anti. 9.18> quae posuere, volunt dum vincere saecula, delet 
<pol. anti. 9.19> ipsa dies: et vix cum nomine saxa superstant: 
<pol. anti. 9.20> illuduntque suis auctoribus ipsa cadendo 
<pol. anti. 9.21> rudera, et exeso corrupti marmore vultus. 
<pol. anti. 9.22> Mens immortalis quid tot mortalia curet! 
<pol. anti. 9.23> Nos ea quae perstant, et nil mutantur ab aevo, 
<pol. anti. 9.24> scilicet aeternum melius referentia Numen, 
<pol. anti. 9.25> Quaerimus hic ................................................ 
<pol. anti. 9.26> Hos iam thesauros Pelagi, et tot ditia gazis 
<pol. anti. 9.27> viscera terrarum vigili dum lampade lustras, 
<pol. anti. 9.28> artificem quantum felici haec omnia cernis 
<pol. anti. 9.29> effudisse manu? credin' miracula tanta 
<pol. anti. 9.30> moliri Naturam? huic par erit illa labori? 
<pol. anti. 9.31> Sed Natura quid est? Aut illo nomine primam 
<pol. anti. 9.32> rerum cunctarum causam, Numenque supremum 
<pol. anti. 9.33> singula prospiciens, intelligs: et Deus hic est: 
<pol. anti. 9.34> aut sic appellas natam servire patique 
<pol. anti. 9.35> Materiem, certis parentem legibus, orbam 
<pol. anti. 9.36> mente et consilio, vi bruta atque impete pulsam. 
<pol. anti. 9.37> Dic igitur num tanta queat prudentia caeco 
<pol. anti. 9.38> principio affingi, nullum cui cernere finem, 
<pol. anti. 9.39> nullas nosse vias datur, aut intendere quidquam? 
<pol. anti. 9.40> Ipse quidem prius edocui corpuscula quaeque, 
<pol. anti. 9.41> quantumvis brevia, imminui in breviora potesse; 
<pol. anti. 9.42> scindi deinde alias in partes, atque ita semper, 
<pol. anti. 9.43> ut frangi fragmenta queant: quia quodlibet horum 
<pol. anti. 9.44> corpus compositum est, minimoque minora tenentur. 
<pol. anti. 9.45> Nec tibi tam subtilis erit pulvisculus, imo 
<pol. anti. 9.46> vel si auram aetheriam, aut aliquid subtilius aura 
<pol. anti. 9.47> proponas, cui non partes infraque supraque, 
<pol. anti. 9.48> et spatium distinctum inter dextram atque sinistram, 
<pol. anti. 9.49> et facies varias, atque impenetrabile robur 
<pol. anti. 9.50> extemplo tribuas. Alioqui corpora nulla 
<pol. anti. 9.51> confierent; nullae possent coalescere moles; 
<pol. anti. 9.52> totaque Materies puncto constaret in uno. 
<pol. anti. 9.53> At licet innumeras in partes sectilis, adsit 
<pol. anti. 9.54> ni manus artificis, non illa secabitur umquam. 
<pol. anti. 9.55> Nec me animi fallit, vasta in compagine rerum 
<pol. anti. 9.56> quid per multiplices valeant corpuscula formas: 
<pol. anti. 9.57> seu quam sculptilibus sint apta et idonea signis 
<pol. anti. 9.58> ferramenta, rudes ut crasso e marmore gibbos 
<pol. anti. 9.59> excutiant; mollesque sinus, proiectaque blande 
<pol. anti. 9.60> lintea, levorem carnis, spirantiaque ora, 
<pol. anti. 9.61> mentitosque animi motus in imagine fingant: 
<pol. anti. 9.62> sed, ni incocta focis prius instrumenta fuissent: 
<pol. anti. 9.63> ni gelido prius extincta et durata liquore, 
<pol. anti. 9.64> ni variis, prout usus erat, donata figuris 
<pol. anti. 9.65> cepissent rigidae perfrictu cotis acumen, 
<pol. anti. 9.66> haec neque docta manus duxisset marmora circum, 
<pol. anti. 9.67> saxum stabat iners, hebes, indigestaque cautes. 
<pol. anti. 9.68> Sic et materies omnis, nisi regula quaedam 
<pol. anti. 9.69> mente sedens operi invigilet praesitque labori, 
<pol. anti. 9.70> et subigat partes agitans atque ordinet acri 
<pol. anti. 9.71> iudicio, turpis sine forma aut more iacebit. 
<pol. anti. 9.72> Eia, quam pedibus calcas, age, collige concham, 
<pol. anti. 9.73> (nam tibi divitias ultro substernit eunti 
<pol. anti. 9.74> terra, pavimento mage splendida tessellato) 
<pol. anti. 9.75> collige: quam facili sinuosa palatia torno 
<pol. anti. 9.76> ducta nitent! Quantis spirarum flexibus orbes 
<pol. anti. 9.77> in sese redeunt? Ut Daedalo labyrintho 
<pol. anti. 9.78> hic tumet, hic impressa leves trahit area sulcos, 
<pol. anti. 9.79> discolor ipsa sibi, generi sed concolor eidem, 
<pol. anti. 9.80> et paribus virgis, paribusque interlita guttis! 
<pol. anti. 9.81> Haec tibi Praxitelem constans industria vincit. 
<pol. anti. 9.82> Arte laboratos intus nunc cerne Penates: 
<pol. anti. 9.83> Quam tersa lucent vestita cubilia crusta! 
<pol. anti. 9.84> Quam vario radiant tinctu! Micat ignis et aurum; 
<pol. anti. 9.85> purpureasque inter maculas distinguitur Iris: 
<pol. anti. 9.86> haec tibi pingendi solertia vincit Apellem. 
<pol. anti. 9.87> Aspicis in tenui quantus labor; ut neque fingi 
<pol. anti. 9.88> fortuito possint vilis miracula testae. 
<pol. anti. 9.89> Sed qui nec potis est concham procudere casus, 
<pol. anti. 9.90> num poterit vasti molem procudere Mundi? 
<pol. anti. 9.91> Praeter enim quam quod nec sunt corpuscula per se 
<pol. anti. 9.92> Materiae; per se nec sunt affecta figuris; 
<pol. anti. 9.93> nec per se avelli, per se nec idonea iungi, 
<pol. anti. 9.94> aut infinitum durare illaesa per aevum; 
<pol. anti. 9.95> ac per se nullius habent primordia motus, 
<pol. anti. 9.96> nec vacuam spatii regionem et inania regna: 
<pol. anti. 9.97> quae sibi Fortunae vates fundamina iecti 
<pol. anti. 9.98> effugere ut posset prudentem et fallere causam; 
<pol. anti. 9.99> auctorem ex ipso aspectu natura fatetur. 
<pol. anti. 9.100> Quandoquidem quae sunt, vel sic fuit esse necessum, 
<pol. anti. 9.101> praeter id omne quod est alia ut res esse nequiret, 
<pol. anti. 9.102> vel fieri poterant aliter. Si dixeris illud; 
<pol. anti. 9.103> ergo in Materia species fuit unica motus, 
<pol. anti. 9.104> unus item gradus, et partem proclivis in unam. 
<pol. anti. 9.105> Verum his Materiae ratio et natura repugnat, 
<pol. anti. 9.106> quae quocumque gradu partem est proclivis in omnem, 
<pol. anti. 9.107> nec magis hoc ritu per se quam mobilis illo; 
<pol. anti. 9.108> atque infinite potuit circumacta cieri. 
<pol. anti. 9.109> Ergo aliter poterat, quam sic: nec tu ipse negabit. 
<pol. anti. 9.110> Multorum siquidem pardorumque edita monstra 
<pol. anti. 9.111> qui videt, has etiam species potuisse creari 
<pol. anti. 9.112> primitus, ac proprio deduci semine cernit, 
<pol. anti. 9.113> quae tamen haud ita sunt factae. Sic currere plures 
<pol. anti. 9.114> quam septem, atque alio motu potuere Planetae, 
<pol. anti. 9.115> et gemini Soles, atque altera Luna rotari; 
<pol. anti. 9.116> vel nullae splendere faces; vel denique nullum 
<pol. anti. 9.117> in terris animal, quamquam essent splendida caelo 
<pol. anti. 9.118> sidera, sic factum ut lumen secerneret umbris. 
<pol. anti. 9.119> Haec igitur quare facies apparuit Orbis, 
<pol. anti. 9.120> tantos ornatus referens tantumque decorem; 
<pol. anti. 9.121> non chaos, atque rudis sine more, sine ordine moles? 
<pol. anti. 9.122> Aut casus aut Mentis opus: neque tertia causa est. 
<pol. anti. 9.123> At casum esse nihil, nostris patet argumentis. 
<pol. anti. 9.124> Quid superest? Nisi ut haec Menti miracula reddas, 
<pol. anti. 9.125> et quae magna cluent, et quae perparva videntur; 
<pol. anti. 9.126> corporis ut fabricam nostri, sic non minus albi 
<pol. anti. 9.127> papilionis aquas propter degentis et amnes; 
<pol. anti. 9.128> quem natum videt una dies, videt una peremptum. 
<pol. anti. 9.129> Luna nitet; nitidoque tamen sub lumine celat 
<pol. anti. 9.130> Naturam; simul ignota et manifesta videri. 
<pol. anti. 9.131> Sitne globus Terrae similis nescimus, an olli 
<pol. anti. 9.132> planities pateat camporum, hiscatve profundo 
<pol. anti. 9.133> interrupta mari, vel montibus horreat aspris; 
<pol. anti. 9.134> an montes habeant silvas et lustra ferarum 
<pol. anti. 9.135> hospita; sint populi, sint plenae civibus urbes: 
<pol. anti. 9.136> at famulam Terrae scimus, Terraque minorem 
<pol. anti. 9.137> indeflexa sequi circum vestigia semper, 
<pol. anti. 9.138> atque notho molem illius lustrare rotundam 
<pol. anti. 9.139> lumine, dum mittit radios a Sole gradatim 
<pol. anti. 9.140> ac duplici motu acceptos, tum Solis egenas, 
<pol. anti. 9.141> obscurasque sui partes offerre vicissim, 
<pol. anti. 9.142> et sublucentem premere inter cornua discum. 
<pol. anti. 9.143> Ordine tam certo fiunt haec omnia, Quinti, 
<pol. anti. 9.144> praenosci facile ut possint, scriptisque notari: 
<pol. anti. 9.145> inque diem, inque horam rata sit praesentia Lunae, 
<pol. anti. 9.146> secessusque; rati quoque sint occasus et ortus, 
<pol. anti. 9.147> fulgorisque gradus, necnon remeabilis umbrae. 
<pol. anti. 9.148> Haec omnes referunt oculis spectacula menses. 
<pol. anti. 9.149> Illorum at quae sit ratio et solertia, omittis 
<pol. anti. 9.150> scrutari; quoniam doctrinae vicit amatae 
<pol. anti. 9.151> illecebra, ex animo meditandi talia curam 
<pol. anti. 9.152> quae tulit, et casu regimen concredidit uni. 
<pol. anti. 9.153> Si globus ille tamen nostro servire paratus, 
<pol. anti. 9.154> aut minor, aut maior quam nunc est forte fuisset; 
<pol. anti. 9.155> si magis elatus caelo, terrisve propinquus; 
<pol. anti. 9.156> quod iuvat, officeret: fidus nec iam ille Satelles, 
<pol. anti. 9.157> hostis at usque sequax iret, vel inutile pondus. 
<pol. anti. 9.158> Nam propior maiorve: nimis contunderet auras; 
<pol. anti. 9.159> Oceani vastum graviori pondere corpus 
<pol. anti. 9.160> opprimeret; fluidisque means incumberet undis. 
<pol. anti. 9.161> Illae Telluris ripas, camposque per omnes 
<pol. anti. 9.162> altius effusae ruerent, omni aggere rupto 
<pol. anti. 9.163> aÎrias cautes et promontoria late 
<pol. anti. 9.164> obtegerent; immensa palus abeunte maneret 
<pol. anti. 9.165> proluvie, rursum mox essent omnia pontus: 
<pol. anti. 9.166> praesertim furvae cum cetera concolor umbrae 
<pol. anti. 9.167> Luna recens limbum nascenti lumine signat; 
<pol. anti. 9.168> aut ubi iam tota radiorum aspergine fulgens, 
<pol. anti. 9.169> plenior ostentat maculosos aethere vultus: 
<pol. anti. 9.170> tunc etenim pelago et Terris onerosior instat. 
<pol. anti. 9.171> Saepius interea Solem occultaret amicum, 
<pol. anti. 9.172> nostroque ingentes tenebras offunderet Orbi. 
<pol. anti. 9.173> Altior aut minor, exiguam nimis undique lucem 
<pol. anti. 9.174> spargeret; aequoreos vix lamberet ardua fluctus; 
<pol. anti. 9.175> aut nihil aut leviter pressus, qui subditur aÎr 
<pol. anti. 9.176> staret iners; nulloque maris tunc ebria motu 
<pol. anti. 9.177> plurima quae passim terebrant spiracula Terram, 
<pol. anti. 9.178> haud umquam iniectos possent haurire liquores; 
<pol. anti. 9.179> unde scaturigo fluviorum, et fontibus almis 
<pol. anti. 9.180> perpetuus vigor, ac dulci vis indita lymphae; 
<pol. anti. 9.181> quam per arenosos purgatam rite canales, 
<pol. anti. 9.182> ac sale decusso, reddit procul aequore Tellus. 
<pol. anti. 9.183> Namque ego non credam fluvios ex imbribus omnes 
<pol. anti. 9.184> enasci: quamquam multis ea forsan origo 
<pol. anti. 9.185> fontibus esse potest, quos fervida dissipat aestas, 
<pol. anti. 9.186> cum semel exussit campos penetrabilis ardo, 
<pol. anti. 9.187> et pluvialis aquae venas exhausit inanes. 
<pol. anti. 9.188> At rivi multum est ratio diversa perennis, 
<pol. anti. 9.189> quem non aestivi sales, non torrida Caelo 
<pol. anti. 9.190> zona, nec urentes possunt absumere venti: 
<pol. anti. 9.191> plurima cum medio se praebeat insula ponto, 
<pol. anti. 9.192> qua micat in flammas ferventior orbita Solis, 
<pol. anti. 9.193> nullus ubi cadit, aut certe parcissimus imber, 
<pol. anti. 9.194> et tamen irrigui fontes per amoena vireta 
<pol. anti. 9.195> perpetuos volvunt Neptuni ad litora fluctus. 
<pol. anti. 9.196> Qualis enim nostro vagus errat corpore sanguis, 
<pol. anti. 9.197> et fluit et remeat per caeca foramina certo 
<pol. anti. 9.198> cordis ab impulsu; talis Terram irrigat humor, 
<pol. anti. 9.199> quem Luna cogente iacit praedives aquarum 
<pol. anti. 9.200> Oceanus, quoties rapidis exaestuat undis, 
<pol. anti. 9.201> terrarumque tubos intrat violentus apertos, 
<pol. anti. 9.202> ac reducem venis rursum regerentibus haurit 
<pol. anti. 9.203> mox in se contractus, et omni ex parte resorbet. 
<pol. anti. 9.204> Hoc fine iam paucos exsanguis et arida Tellus 
<pol. anti. 9.205> emittat gremio sontes, nec prata rigentur, 
<pol. anti. 9.206> mobilibus nec lota micent pomaria rivis; 
<pol. anti. 9.207> larga nec impositas deportent flumina merces, 
<pol. anti. 9.208> nec diducta cavis hunc inde meatibus agros 
<pol. anti. 9.209> fecundent; languens sitiat pecus, atque hominum gens 
<pol. anti. 9.210> deciduos tantum speret de nubibus imbres. 
<pol. anti. 9.211> Nec sua deest ratio pluviis, quas Matris in almae 
<pol. anti. 9.212> praecipitat gremium Pater Aether. Unde per orbem 
<pol. anti. 9.213> tot populi, pecudumque greges, armenta, volantes 
<pol. anti. 9.214> pascentur, ni gramen humo segetesque vigebunt? 
<pol. anti. 9.215> Et segetes qui fundet humus vel gramina campis, 
<pol. anti. 9.216> si non ebiberit latices quo nubila portant? 
<pol. anti. 9.217> Haec evecta mari Sol igneus aethere toto 
<pol. anti. 9.218> attenuat; summae regionis congregat algor, 
<pol. anti. 9.219> inque nivem densata premit; stant pendula caelo, 
<pol. anti. 9.220> donec ab aÎriis torrentibus acta ferantur, 
<pol. anti. 9.221> et Phoebi radiis, aut Terrae ardore reflexo 
<pol. anti. 9.222> in pluviam resoluta cadant: quam fervida potat 
<pol. anti. 9.223> terra parens frugum, atque sinu madefacta recondit; 
<pol. anti. 9.224> plantarumque cavis tradit radicibus, auctam 
<pol. anti. 9.225> ante suis opibus, salso et medicamine tinctam. 
<pol. anti. 9.226> Ergo viventum status ac natura poposcit 
<pol. anti. 9.227> consensum hunc rerum. Sol, aÎr, nubila, venti 
<pol. anti. 9.228> vectores pluviarum, ac Tellus, Luna profundum 
<pol. anti. 9.229> concordant, ut sint genitabilis organa vitae, 
<pol. anti. 9.230> testenturque Dei vigilem per singula Mentem. 
<pol. anti. 9.231> Nunc operae est certis attendere motibus annum 
<pol. anti. 9.232> usque renascentem; quo se globus ordine noster 
<pol. anti. 9.233> luminis ad fontem vertat, noctesque diesque 
<pol. anti. 9.234> afferat ipse sibi; ut brumae post taedia mutet 
<pol. anti. 9.235> Veris delicias, aestivos deinde calore, 
<pol. anti. 9.236> ac demum Autumni poma expectata feracis. 
<pol. anti. 9.237> Quis credat Mundi magnum et versatile templum 
<pol. anti. 9.238> perpetuo volvi, aut abreptum turbine Solem, 
<pol. anti. 9.239> et circumtremere auricomis pictum aethera signis, 
<pol. anti. 9.240> ut Terram in medio stantem famula astra coronet, 
<pol. anti. 9.241> atque Satellitibus Caelum ambiat omne coruscis. 
<pol. anti. 9.242> Non tanti sumus; et si quo praestamus honore 
<pol. anti. 9.243> gens hominum, est totus Mentis, non corporis: illa 
<pol. anti. 9.244> debetur caelo, finitae nescia vitae; 
<pol. anti. 9.245> huic autem satis est perituro, ut munera Solis 
<pol. anti. 9.246> participet, dum usura brevis conceditur aevi. 
<pol. anti. 9.247> Quanta fuit vestri super his prudentia casus? 
<pol. anti. 9.248> Quam bene disposuit res cunctas aemulus alti 
<pol. anti. 9.249> iudicii? Melior casu Mens nulla fuisset. 
<pol. anti. 9.250> Collustrandus erat communi lampade Mundus: 
<pol. anti. 9.251> Ergo materiae perquam subtilis acervum 
<pol. anti. 9.252> conglobat ingentem, rapide movet, inde per omnes 
<pol. anti. 9.253> Aetheris insinuat globulos; concussa repente 
<pol. anti. 9.254> lucida materies animantum offendit ocellos 
<pol. anti. 9.255> forte laboratos, at sic feliciter, ut sint 
<pol. anti. 9.256> vibratae lucis, simulacrorumque capaces. 
<pol. anti. 9.257> Crystallum hic reperit, quod lucem ad rete paratum 
<pol. anti. 9.258> transvehit apposite; tum nervi mobile filum 
<pol. anti. 9.259> reticuli insertum fundo, pars ultima cuius 
<pol. anti. 9.260> pertinet ad cerebrum; cerebro mens indita quaedam 
<pol. anti. 9.261> forte reperta capit motum, sentitque quod extra 
<pol. anti. 9.262> perculit, ac lucem, quam nesciit ante, micantem 
<pol. anti. 9.263> protinus agnoscit. Quae tot numeravimus, horum 
<pol. anti. 9.264> si quid defuerit, lux nulla aut irrita fulget. 
<pol. anti. 9.265> O casum prudentem! O sanae Mentis! Et omni 
<pol. anti. 9.266> dignandum cultu! Sapiens qui primus, opinor, 
<pol. anti. 9.267> te fecit, Fortuna, Deam, caeloque locavit; 
<pol. anti. 9.268> causarum causa omnipotens, et summa creatrix. 
<pol. anti. 9.269> Illud in his rebus non est,ut omittere possim. 
<pol. anti. 9.270> Est aliquid Veri, quod mens dum nostra tuetur, 
<pol. anti. 9.271> arripit extemplo, atque intus laetatur adepta. 
<pol. anti. 9.272> Mentem igitur Verumque inter cognatio quaedam est 
<pol. anti. 9.273> insita; corporeis veluti cognata videntur 
<pol. anti. 9.274> lux oculis. Haec si facta est concordia casu, 
<pol. anti. 9.275> et casu fit, uti Mens Verum apprendere possit. 
<pol. anti. 9.276> Atque adeo ut lucem atque oculos Fortuna creavit, 
<pol. anti. 9.277> sic Mens e punctis temere occurrentibus orta est. 
<pol. anti. 9.278> Nec melior Veri quam Mentis causa putatur. 
<pol. anti. 9.279> Quod verum est, casu verum. Casu accidit ergo, 
<pol. anti. 9.280> quattuor ut binis essent aequata duobus. 
<pol. anti. 9.281> Fortuna factum est, ut Totum grandius esset 
<pol. anti. 9.282> parte sui; curva brevior, quae linea recta est; 
<pol. anti. 9.283> resque eadem esse simul, simul et non esse nequiret. 
<pol. anti. 9.284> Haec aliter fieri poterant te iudice? Veri 
<pol. anti. 9.285> non est lex aeterna sacri? Quae vera reapse 
<pol. anti. 9.286> perspicue, liquido nunc sunt, ea falsa fuissent, 
<pol. anti. 9.287> si nexus alios habuissent corpora prima, 
<pol. anti. 9.288> e quibus aut mentes, aut mentibus obvia constant? 
<pol. anti. 9.289> Quis non excipiat malesanum dogma cachinnis? 
<pol. anti. 9.290> Quod verum est, hoc ante Atomos et corpora quaeque, 
<pol. anti. 9.291> hoc sine corporibus verum est Atomisque sine ullis: 
<pol. anti. 9.292> Cumque oculis hominum quae convenientia luci est, 
<pol. anti. 9.293> haec fuit ante oculos et lucem, cognita Menti. 
<pol. anti. 9.294> Non igitur Veri casus pater; at neque Iusti. 
<pol. anti. 9.295> Iustum nempe quid est, nisi Verum in moribus? Absit 
<pol. anti. 9.296> indubia et constans cernendi regula Iusti, 
<pol. anti. 9.297> en procul a nobis cernendi regula Veri. 
<pol. anti. 9.298> Illam homo si finxit novus auctor, et hanc quoque finxit: 
<pol. anti. 9.299> Si neutram, Natura parens utramque creavit. 
<pol. anti. 9.300> Quae facile ut capias praefari pauca licebit, 
<pol. anti. 9.301> ac nostrae interius penetralia mentis adire. 
<pol. anti. 9.302> Nimirum est Ratio nobis innata, perinde 
<pol. anti. 9.303> ut sunt innati sensus. Non fecimus ipsi 
<pol. anti. 9.304> aures atque oculos quibus utimur; ut neque rerum 
<pol. anti. 9.305> obiectas species: quas inter et organa sensus 
<pol. anti. 9.306> harmoniam posuit talem Natura creatrix, 
<pol. anti. 9.307> ut, cum obversantur, sensus simul hauriat illas. 
<pol. anti. 9.308> Non magis artifices propriae Rationis haberi 
<pol. anti. 9.309> possumus, aut Veri; quod cum Ratione ligatur 
<pol. anti. 9.310> harmonia tali, nequeat se ut pandere Verum, 
<pol. anti. 9.311> quin Ratio confestim apprendat et imbibat illud. 
<pol. anti. 9.312> Unde quod ipsa videt, sic, ut videt, esse necesse est: 
<pol. anti. 9.313> et quod ei certum est, certum prius hoc erat in se, 
<pol. anti. 9.314> quam foret humano Rationis lumine notum. 
<pol. anti. 9.315> Quod si non esset, frustra loqueremur; et omnis 
<pol. anti. 9.316> Mens hominum, sermo, sensus, res esset inanis. 
<pol. anti. 9.317> Nam cum decipior, non me Ratio intima fallit; 
<pol. anti. 9.318> Verum inconsulta quoniam Ratione ferebam 
<pol. anti. 9.319> iudicium praeceps, tunc me malus abstulit error. 
<pol. anti. 9.320> Hoc tota ingenito regitur Mens lumine, proinde 
<pol. anti. 9.321> non intellectus tantum, sed et ipsa voluntas, 
<pol. anti. 9.322> cui sua lex insculpta manet, sua norma volendi. 
<pol. anti. 9.323> Namque satis non est, res, ut sunt, Mente tueri; 
<pol. anti. 9.324> praecipue factis homines sumus. Omnis ab uno 
<pol. anti. 9.325> lumine vivendi petitur modus, atque sciendi. 
<pol. anti. 9.326> Quod Mentem in Iusto posset si fallere nostram, 
<pol. anti. 9.327> falleret in Vero. Sed nusquam Regula fallit. 
<pol. anti. 9.328> Aspicis in fabrica dum grandis et ardua moles 
<pol. anti. 9.329> tollitur, ad lapides ut ferrea norma secandos 
<pol. anti. 9.330> accedat, donec latera omni parte quadrentur: 
<pol. anti. 9.331> ut iunctim libella pares considere cogat: 
<pol. anti. 9.332> et perpendiculo surgat directus in auras 
<pol. anti. 9.333> angulis. Interea facies circumspicit omnes 
<pol. anti. 9.334> dux operis; prudensque cavet ne quid minus apte 
<pol. anti. 9.335> promineat, fugiatve, aut exeat ordine plano. 
<pol. anti. 9.336> Ante laborem, ante artificem stat certa laboris 
<pol. anti. 9.337> regula: sic et Mente prior stat regula Mentis: 
<pol. anti. 9.338> quae numquam erraret, si credendum huic nihil esset; 
<pol. anti. 9.339> nec male quidquam ageret, bene si nihil esset agendum; 
<pol. anti. 9.340> aut exemplari firmo innatoque careret. 
<pol. anti. 9.341> Certum igitur Rationis et immutabile cum sit 
<pol. anti. 9.342> exemplar, seu iudiciis praeest illa ferendis, 
<pol. anti. 9.343> seu regit affectus animorum et facta gubernat, 
<pol. anti. 9.344> sunt liquido per se fieri debentia quaedam 
<pol. anti. 9.345> omni hominum Ratione prius, quae Iusta vocamus; 
<pol. anti. 9.346> ut sunt per sese quaedam debentia credi 
<pol. anti. 9.347> omni hominum Ratione prius, quae Vera vocantur. 
<pol. anti. 9.348> Legibus a nostris, vel neutra, vel utraque pendent: 
<pol. anti. 9.349> hinc si quid verum est, aliquid iustum sit oportet. 
<pol. anti. 9.350> Nimirum si quis tibi quattuor esse negaret 
<pol. anti. 9.351> bis duo, cerritum sane meritoque vocares. 
<pol. anti. 9.352> Quapropter? Quoniam Ratio verum esse patensque 
<pol. anti. 9.353> declarat, quod ridiculus stolidusque negasset. 
<pol. anti. 9.354> Est igitur lux in nobis quae talia monstrat. 
<pol. anti. 9.355> Iam si idem Herculeas meditatus adire columnas 
<pol. anti. 9.356> iret in Aegyptum, sitiens aut retibus undam 
<pol. anti. 9.357> colligeret, stultum sane meritoque putares. 
<pol. anti. 9.358> Quapropter? Quoniam legi Rationis aperte 
<pol. anti. 9.359> pugnaret, qua praecipitur per idonea finem 
<pol. anti. 9.360> optatum potius, quam per contraria quaeri. 
<pol. anti. 9.361> Est igitur lex in nobis quae talia dictat. 
<pol. anti. 9.362> Forsan in utilibus quiddam lex ista susurrat, 
<pol. anti. 9.363> inquis; at in rebus prorsum obmutescit honestis. 
<pol. anti. 9.364> Ergo fateris in utilibus: non accidit ergo 
<pol. anti. 9.365> Fortuna, legem hanc ut haberet quisque, sed ipsam 
<pol. anti. 9.366> primitus e sacris Naturae fontibus hausit. 
<pol. anti. 9.367> Iustitiae porro virtutem non sua tantum 
<pol. anti. 9.368> utilitas, divina magis commendat origo. 
<pol. anti. 9.369> Constituit multas hominum sapientia leges; 
<pol. anti. 9.370> id fateor: sedenim inventrix Sapientia legum 
<pol. anti. 9.371> lex primaeva fuit, quae non inventa, sed ipso 
<pol. anti. 9.372> munere Naturae sic mentibus insita cunctis, 
<pol. anti. 9.373> ac tanto consensu, ut queis praestantior esset, 
<pol. anti. 9.374> hi iustas ferrent leges, aliique libenter 
<pol. anti. 9.375> acciperent. Nostro spirans haec pectore damnat 
<pol. anti. 9.376> quidquid perversum est, et honesti insculpsit amorem. 
<pol. anti. 9.377> Est oblata viro merces, qui primus in hostem 
<pol. anti. 9.378> irruerit; tu primus ades, vallumque refringis, 
<pol. anti. 9.379> mercedem petis; alter habet, qui fugit et arma 
<pol. anti. 9.380> perdidit. In vinclis frater gemit; aere gementem 
<pol. anti. 9.381> ipse tuo redimis; liber te vendere tentat: 
<pol. anti. 9.382> conquereris merito: sed cum in te facta queraris, 
<pol. anti. 9.383> nonne haec in reliquos numquam facienda fateris? 
<pol. anti. 9.384> Caupo viatorem perblande invitat in aedes; 
<pol. anti. 9.385> exceptum dum somnus habet, crudo ense trucidat: 
<pol. anti. 9.386> hic fureret dum dira fames, ut bobus et agnis 
<pol. anti. 9.387> parceret, occidit matrem, natosque voravit: 
<pol. anti. 9.388> Pro! Quae flagitia! Exclamas, quae monstra! Sed unde 
<pol. anti. 9.389> monstra vocas? Si non Ratio, quae reprobat, ulla est, 
<pol. anti. 9.390> immerito reprobas; si qua est, lex insidet ergo 
<pol. anti. 9.391> talia quae damnat; quaenam est? Eadem illa profecto, 
<pol. anti. 9.392> quae monet ac prohibet ne bis duo quinque putentur. 
<pol. anti. 9.393> Respondes forsan, tibi iustum hoc omne videri 
<pol. anti. 9.394> primitus, atque ipsa Rationis luce probatum, 
<pol. anti. 9.395> quod magis arridet: quia te nativa voluptas 
<pol. anti. 9.396> huc impellit, et hortatur nil cetera cures. 
<pol. anti. 9.397> Sed mala doctrina quot deriventur ab illa, 
<pol. anti. 9.398> utile quae grato, et grato confundit honestum, 
<pol. anti. 9.399> usque novis augens animorum incendia flammis, 
<pol. anti. 9.400> iam satis ostendi. Quod si haec rationis ab ipso 
<pol. anti. 9.401> lumine monstrantur, Ratio fit causa malorum 
<pol. anti. 9.402> omnigenum, toto quae parturit Orbe Voluptas. 
<pol. anti. 9.403> Illam autem scelerum, aut errorum dicere matrem 
<pol. anti. 9.404> aeque desipere est, ac si quis diceret esse 
<pol. anti. 9.405> in causa fabricae canonem, cur fabrica peccet. 
<pol. anti. 9.406> Natura est adeo Veri Iustique magistra: 
<pol. anti. 9.407> hoc a principio, Quinti, hoc a fonte petivit, 
<pol. anti. 9.408> quas humana dehinc posuit sapientia leges, 
<pol. anti. 9.409> Naturam et legem Rationis ubique secuta. 
<pol. anti. 9.410> Nec vetat a recto lex sicubi prava recessit: 
<pol. anti. 9.411> ut sunt humanis homines qui carnibus escam 
<pol. anti. 9.412> non dubitant coxisse sibi, interdumque paternis; 
<pol. anti. 9.413> quales Brasilii nuper, Laestrygones olim: 
<pol. anti. 9.414> nam stulti quamvis a Vero semper aberrent, 
<pol. anti. 9.415> non exinde probes Verum nihil esse reapse. 
<pol. anti. 9.416> Ut Veri, in cunctis inerant sic semina Iusti: 
<pol. anti. 9.417> consopita quidem, grassante libidinis aestu 
<pol. anti. 9.418> per populos, tandem prudentibus excita iussis. 
<pol. anti. 9.419> Sed quae causa dedit Rationem, habuisse necesse est; 
<pol. anti. 9.420> et quae Iustitiam inspirat, iusta ipsa profecto est. 
<pol. anti. 9.421> Nam quocumque caret, certe hoc dare nulla potest res. 
<pol. anti. 9.422> Lex igitur primaeva, Dei Mens atque voluntas: 
<pol. anti. 9.423> et legem hanc sentire, Deum est audire loquente,. 
<pol. anti. 9.424> Nec Verum, aut Iustum sterilis Fortuna creavit. 
<pol. anti. 9.425> Si casum abiicias, et ineluctabile fatum 
<pol. anti. 9.426> substituas, in Materia nihil esse necessum 
<pol. anti. 9.427> vidimus; atque alia quam qua nunc sede refulget, 
<pol. anti. 9.428> almae fecundam lucis potuisse creari 
<pol. anti. 9.429> congeriem, vel multiplici glomeramine cogi. 
<pol. anti. 9.430> Sidera sunt praeter Solem et visuntur Olympo 
<pol. anti. 9.431> innumerabilia. Haec propriis, a vortice nostro 
<pol. anti. 9.432> secretis, late cumque indigena comitatu 
<pol. anti. 9.433> vorticibus regnant, et ibi diversa rotantur 
<pol. anti. 9.434> privatim; at motus quos illic incita servant, 
<pol. anti. 9.435> vel nulli prorsus, nullo impellente, fuissent; 
<pol. anti. 9.436> aut alii quam sunt, alios si causa dedisset: 
<pol. anti. 9.437> vel si sponte sua, motus foret unus eorum. 
<pol. anti. 9.438> Et tu, nos rapido, Tellus, quae turbine versas, 
<pol. anti. 9.439> cur placida non sede sedes, Ptolemaeus ut olim 
<pol. anti. 9.440> Iusserat? Hoc quianam potius quam volveris illo 
<pol. anti. 9.441> exagitata modo, circumlabentia discors 
<pol. anti. 9.442> sidera vel superans cursi, vel tarda relinquens? 
<pol. anti. 9.443> Sic neue vulgares motus per corpora leges 
<pol. anti. 9.444> demonstrant, cur Sol hac Caeli parte, vel Orbis 
<pol. anti. 9.445> consistat quam semper habet, cur primitus ire 
<pol. anti. 9.446> in latus hoc, illi lateri quam obvertere frontem 
<pol. anti. 9.447> maluerit. Volvi Caelum si credis ab Euris 
<pol. anti. 9.448> ad Zephyros, quidni a Zephyris decurrat ad Euros? 
<pol. anti. 9.449> Par utrique modo est: neutro Caelum ire repugnat. 
<pol. anti. 9.450> Quae ratio pariter, quam sola ducere possis 
<pol. anti. 9.451> ex vi Materiae, tam firmo cardine Mundum 
<pol. anti. 9.452> transfixit, tantoque veru Caelum, AÎra, Terram 
<pol. anti. 9.453> perterebrata tenet, rerum sit ut unicus axis; 
<pol. anti. 9.454> dum reliqui proprios axes habuere Planetae, 
<pol. anti. 9.455> Sol etiam ipse suum, quem circum tota rotando 
<pol. anti. 9.456> versari moles maculis ostenditur ipsis? 
<pol. anti. 9.457> Nil igitur sine Mente putes insidere factum: 
<pol. anti. 9.458> nil a principio motum sine Mente. Quot errant 
<pol. anti. 9.459> in Caelo stellae, ac proiectum lumen opacis 
<pol. anti. 9.460> corporibus prorsum aequato moderamine sumunt; 
<pol. anti. 9.461> quotquot faces liquido nox clara accendit Olympo; 
<pol. anti. 9.462> quot sunt in patria viventum semina terra; 
<pol. anti. 9.463> et quot humus gremio succos habet, atque fodinas; 
<pol. anti. 9.464> vel silices ipsae, quarum de corpore duro 
<pol. anti. 9.465> eruitur splendens, ac Soli congener ignis; 
<pol. anti. 9.466> tot Numen cecinere tubae: cecinere, canentque; 
<pol. anti. 9.467> Quamquam Epicureas obturat perfidus aures, 
<pol. anti. 9.468> imperitare sibi nec vult homo, quem timet. Ergo 
<pol. anti. 9.469> quid iuvat ulterius commenta referre Lucreti? 
<pol. anti. 9.470> At nunc difficiles conemur solvere nodos. 
<pol. anti. 9.471> Ex nihilo nil fit: lex inviolabilis esto: 
<pol. anti. 9.472> Nil ruit in nihilum, clamat schola tota Epicuri. 
<pol. anti. 9.473> Ergo si quae sunt, aeterna fuere; nec umquam 
<pol. anti. 9.474> cessatura manent. Intermoriuntur ubique 
<pol. anti. 9.475> corpora, Materies autem quae corpora fundat, 
<pol. anti. 9.476> semper erit, fuit, est: finemque ignorat et ortum. 
<pol. anti. 9.477> Si Deus est, si Materies exordia sumsit, 
<pol. anti. 9.478> unde illam Deus? Et quando? Si fecit ab aevo, 
<pol. anti. 9.479> esse ea non coepit; si longo tempore postquam 
<pol. anti. 9.480> ipse erat, ecquo consilio mutata voluntas 
<pol. anti. 9.481> numinis aeterni? Nam si non esse decebat 
<pol. anti. 9.482> Materiem ac Mundum; cur tot, cur tanta creavit? 
<pol. anti. 9.483> Si fieri decuit; quidni prius? An sibi famam 
<pol. anti. 9.484> et cultum voluit? Quis credat honoris aventem 
<pol. anti. 9.485> naturam sibi quae satis est, nihil indiga nostri, 
<pol. anti. 9.486> sorte beata sua? Quid erat, mortalibus aegris, 
<pol. anti. 9.487> quod manifestari dubie, caecaque videri 
<pol. anti. 9.488> suspicione, coli varia sub imagine rerum 
<pol. anti. 9.489> omnigenumque Deum monstris, aliquando negari 
<pol. anti. 9.490> funditus, interdum nesciri, pascere litem 
<pol. anti. 9.491> de se perpetuam, violandas ponere leges, 
<pol. anti. 9.492> ac genus humanum vitiis permittere vellet 
<pol. anti. 9.493> omnibus, inque sua pateretur imagine ludi. 
<pol. anti. 9.494> Praeterea quamvis vastum disiecta per Orbem 
<pol. anti. 9.495> quae redolent mentem artificis, sunt corpora quaedam; 
<pol. anti. 9.496> Non tamen infinitam adeo, summeque potentem, 
<pol. anti. 9.497> aut summe cautam. Siquidem vel plurima naevis 
<pol. anti. 9.498> turpia sunt passim et mendose condita, vel si 
<pol. anti. 9.499> partibus ac numeris dicas completa, videmus 
<pol. anti. 9.500> augeri potuisse: manum Spectator avaram 
<pol. anti. 9.501> arguit, inque bono melius desiderat ipso. 
<pol. anti. 9.502> Ut sunt arborei fructus campique feraces, 
<pol. anti. 9.503> sic etiam horrendae cautes et inhospita saxa, 
<pol. anti. 9.504> sic Libyae, fluctusque leves undantis arenae. 
<pol. anti. 9.505> Quid iuvat assiduum Solem vigilare sub Arcto 
<pol. anti. 9.506> mensibus aestivis, portasque occludere nocti; 
<pol. anti. 9.507> quandoquidem concreta gelu per cetera torpet 
<pol. anti. 9.508> tempora, nec civem patitur nive consita tellus? 
<pol. anti. 9.509> Verberibus quot sunt radiorum aut victa repenti 
<pol. anti. 9.510> frigore; quot rabie venti, aut rubigine caeca, 
<pol. anti. 9.511> aut fluviis magno late erumpentibus alveo, 
<pol. anti. 9.512> intempestivis aut imbribus, atque procella 
<pol. anti. 9.513> grandinis intereunt sata laeta, hominumque labores? 
<pol. anti. 9.514> Quot necat atra lues populos? Quot partubus ipsis 
<pol. anti. 9.515> denatae matres? Vitae quot ubique parantur 
<pol. anti. 9.516> insidiae? Rem quamque suus circumvenit hostis, 
<pol. anti. 9.517> ut nec secura, miseri, brevitate fruamur. 
<pol. anti. 9.518> Si Deus est bonus, omnipotens, si cuncta gubernat 
<pol. anti. 9.519> cur mala, quae totum foede grassantur in orbem 
<pol. anti. 9.520> non averruncat? Si quae medicamina morbis 
<pol. anti. 9.521> instituit: quibus haec plerumque incognita servat? 
<pol. anti. 9.522> Si fruges homini; num toxica tetra noveris? 
<pol. anti. 9.523> Si Terram, ut colerent mortales; cur mare Terras 
<pol. anti. 9.524> exsuperat? Cur nulla pati vult litora, frenum 
<pol. anti. 9.525> saepius indignans; cur audet diluviare, 
<pol. anti. 9.526> et totas haurire refusis fluctibus urbes? 
<pol. anti. 9.527> Cur adaperta tremit, caeco vexamine Mundi 
<pol. anti. 9.528> non numquam, et piceos niveis e montibus ignes 
<pol. anti. 9.529> eiaculatur hians tellus, ac murmure magno 
<pol. anti. 9.530> susdeque ipsa ruit, vastaque voragine sorbet 
<pol. anti. 9.531> incautum genus, et lacubus sola mergit obortis? 
<pol. anti. 9.532> Cur pelago pluit, interea sitientibus arvis? 
<pol. anti. 9.533> Quosque perusta libens bibat Africa, Caucasus imbres 
<pol. anti. 9.534> accipit, empturus Libyci partem ipse caloris? 
<pol. anti. 9.535> Cur vorat ignis opes, hominum si natus in usus? 
<pol. anti. 9.536> Cur feriuntque pios, et omittunt caeca nocentes 
<pol. anti. 9.537> fulmina? Nequitiae patiens cur optima nostrae 
<pol. anti. 9.538> Mens peccare sinit? Si tantus criminis horror; 
<pol. anti. 9.539> impediat: vel cum toleret, non ardeat ira. 
<pol. anti. 9.540> Si prohibere potest, nec vult; virtutis amore 
<pol. anti. 9.541> non capitur: si forte velit, nec possit; inermis 
<pol. anti. 9.542> est illi virtus, nec iam infinita potestas. 
<pol. anti. 9.543> Denique si Mentes nullo delebilis aevo 
<pol. anti. 9.544> vita manet, mercesque bonis aeterna paratur, 
<pol. anti. 9.545> unde voluptatis tantae promulside nulla 
<pol. anti. 9.546> illexit miseros; imo cuppedine rerum 
<pol. anti. 9.547> implevit, quas spernere fas, et amare nefas sit? 
<pol. anti. 9.548> Quin nos insontes, immortalesque creavit: 
<pol. anti. 9.549> Et quantum instabilis vitae leviumque bonorum, 
<pol. anti. 9.550> nascendo tantum ipse sui ingeneravit amore? 
<pol. anti. 9.551> Venimus ad Syrtes. Alto cum gurgite primum, 
<pol. anti. 9.552> et cum turbinibus ventorum, atque aequoris aestu 
<pol. anti. 9.553> lucta fuit: nunc ad scopulos allidere, portus 
<pol. anti. 9.554> ipso in conspectu, Proretae dedecus esset. 
<pol. anti. 9.555> Ergo iam totis opus est incumbere remis, 
<pol. anti. 9.556> et suprema viae superare pericula nostrae. 
<pol. anti. 9.557> Qui nihil e nihilo fieri pleno ore tonabat, 
<pol. anti. 9.558> credidit e nihilo sic omnia facta putari, 
<pol. anti. 9.559> ut nihilum quasi materies foret unica rerum: 
<pol. anti. 9.560> ceu scamnum e trunco facimus, statuamve rotamve? 
<pol. anti. 9.561> Aut quasi seminum, ut minimo de germine pinus 
<pol. anti. 9.562> alta venit? censes si talia, docte Lucreti, 
<pol. anti. 9.563> iure putas nihil e nihilo potuisse creari: 
<pol. anti. 9.564> namque his in rebus nil fit; mutatur earum, 
<pol. anti. 9.565> quae iam prorsus erant, ratio, positura, locusque. 
<pol. anti. 9.566> Sed non est ea lis inter nos. Quaerimus utrum 
<pol. anti. 9.567> per se sint quae sunt; atque illa sit esse necessum. 
<pol. anti. 9.568> Nam si sunt per se, non sunt aliquando creata: 
<pol. anti. 9.569> si per se non sunt, coepisse aliquando fatendum est. 
<pol. anti. 9.570> Quaerimus hoc unum, hoc igitur sistamus in uno. 
<pol. anti. 9.571> At lis transacta est. Atomos nos esse, sed ipsam 
<pol. anti. 9.572> Materiem e multis concrescere partibus, antehac 
<pol. anti. 9.573> ostendi: nullis nativo iure figuris 
<pol. anti. 9.574> instructam, nullo natam se impellere motu 
<pol. anti. 9.575> delectuque loci. Quin Mentes esse probavi 
<pol. anti. 9.576> quiddam incorporeum; solaque a Mente petendam 
<pol. anti. 9.577> vim motus, quae Materiae subrepat inerti. 
<pol. anti. 9.578> Supremam hinc docui Mentem consistere per se, 
<pol. anti. 9.579> quae moveat cuncta omnipotens, quae cuncta crearit, 
<pol. anti. 9.580> atque etiam ex nihilo. Sic emersisse fatemur 
<pol. anti. 9.581> e tenebris lucem (quamvis primordia lucis 
<pol. anti. 9.582> haud tenebrae fuerint) cum lux splendescere coepit, 
<pol. anti. 9.583> lux ubi non fuerat. Sibi nam dare nulla potest res 
<pol. anti. 9.584> surgat ut e nihilo, vel si infinita putetur: 
<pol. anti. 9.585> si finita, nequit per se consistere; quando 
<pol. anti. 9.586> nil perfectius est, nil excellentius, imo 
<pol. anti. 9.587> nil tam infinitum, quam taliter esse, nec ulli 
<pol. anti. 9.588> principium debere sui. Cur cetera desunt 
<pol. anti. 9.589> illi quod per se est? Si non ab origine limes, 
<pol. anti. 9.590> Unde erit? Este procul misera argumenta Lucreti, 
<pol. anti. 9.591> argumentorum larvae. Quid in arma resurgit, 
<pol. anti. 9.592> et lacero nostros umbone repercutit ictus 
<pol. anti. 9.593> nequicquam? Qui Materiae primordia vana 
<pol. anti. 9.594> seminat in nihilo, e nihilo qui corpora fingit, 
<pol. anti. 9.595> in nihilium nexus omnes formasque refundit, 
<pol. anti. 9.596> et non erubuit, quod cogitet aut velit alta 
<pol. anti. 9.597> Mens hominum, ex nihilo factum id natumque fateri; 
<pol. anti. 9.598> iam toties fautor nihili, nunc omnia nasci 
<pol. anti. 9.599> ex nihilo potuisse negat: mavultque minutas 
<pol. anti. 9.600> particulas, quarum virtus est nulla, vel ipso 
<pol. anti. 9.601> Iudice, nec natura ullo conamine possit 
<pol. anti. 9.602> describi, quin principiis extrema repugnet, 
<pol. anti. 9.603> esse tamen per se, et toto genuisse quod Orbe est; 
<pol. anti. 9.604> quam per se Numen summum esse, et cuncta creasse. 
<pol. anti. 9.605> Sit rata res igitur semel, ac firmata perenni 
<pol. anti. 9.606> Iudicio inter nos, Quinti, causam esse potentem 
<pol. anti. 9.607> Materiae: facili iam cetera luce patebunt. 
<pol. anti. 9.608> Non enim ab aeterno, sed Mundum ea causa creavit, 
<pol. anti. 9.609> cum voluit. Nec propterea murata voluntas, 
<pol. anti. 9.610> ast eadem semper fuit, hoc ut tempore Mundus 
<pol. anti. 9.611> confieret. Quo consilio, nescimus: honorem 
<pol. anti. 9.612> certe haud affectans; satis est si condidit Orbem 
<pol. anti. 9.613> se propter, non externa ratione coactus, 
<pol. anti. 9.614> seu causa quadam praeeunte operumque magistra; 
<pol. anti. 9.615> qualia agunt homines alieno lumine ducti. 
<pol. anti. 9.616> Nam Deus ipsa quidem Ratio est, nec legibus ullis 
<pol. anti. 9.617> vinciri potuit, leges qui condidit omnes. 
<pol. anti. 9.618> At quae mens illi fuerit, dum cuncta crearet, 
<pol. anti. 9.619> quasque sit ille vias, quo fine modoque secutus, 
<pol. anti. 9.620> in multis facta ipsa docent, oculisque loquuntur, 
<pol. anti. 9.621> facta Epicureis melius facunda susurris. 
<pol. anti. 9.622> Verum haec forte tibi quondam detecta patebunt, 
<pol. anti. 9.623> quando revelati vegetus sacra dogmata Veri 
<pol. anti. 9.624> hauseris, atque novo mirabere lumine victus, 
<pol. anti. 9.625> quanta Dei in nostram fuerit clementia gentem. 
<pol. anti. 9.626> Namque parum est, Quinti, tot per miracula rerum 
<pol. anti. 9.627> numine ab aeterno cuncta evicisse creari: 
<pol. anti. 9.628> aggrediar posthac (et me labor iste iuvabit) 
<pol. anti. 9.629> dictatos afflante Deo producere libros; 
<pol. anti. 9.630> legitimi normam cultus monstrare; diuque 
<pol. anti. 9.631> promissi Mundo mysteria pandere Christi: 
<pol. anti. 9.632> quo duce ad aeternam via sternitur unica vitam; 
<pol. anti. 9.633> quo sine nil ipsum prosit cognoscere Numen. 
<pol. anti. 9.634> Hic sat erit solam Naturae attendere vocem. 
<pol. anti. 9.635> Clamat enim auctorem Natura, opus undique summum 
<pol. anti. 9.636> arguit artificem; Mense abdita corpore cernit 
<pol. anti. 9.637> nunc opus, artificem mox corpore libera cernet. 
<pol. anti. 9.638> Interea mirum non est, si corpora Mentem 
<pol. anti. 9.639> praepediunt, ac futilia et terrestria saepe 
<pol. anti. 9.640> ad bona detorquent, licet ad meliora vocatam 
<pol. anti. 9.641> immensi teneat non umquam explebilis ardor, 
<pol. anti. 9.642> est sitis implacata boni, et nativa cupido: 
<pol. anti. 9.643> quam si multivagis erroribus applicat ultro 
<pol. anti. 9.644> viles ad nugas, irritamenta malorum, 
<pol. anti. 9.645> hoc hominis vitium est, sese ipsum sponte moventis, 
<pol. anti. 9.646> qui labefactavit Naturam, et captus inani 
<pol. anti. 9.647> persona, specieque boni, rem liquit, et umbram 
<pol. anti. 9.648> arripuit; dono qui libertatis abusus 
<pol. anti. 9.649> depressit proprias pravo moderamine vires, 
<pol. anti. 9.650> restitit in sola defixus imagine, Veri 
<pol. anti. 9.651> impatiens, tandemque bonorum a fonte recessit. 
<pol. anti. 9.652> Si et lucis amans pulchrae, tenebrasque perosus, 
<pol. anti. 9.653> solis ad intuitum strictis caligat ocellis, 
<pol. anti. 9.654> nec tolerare potest lucis caput, atque parentem: 
<pol. anti. 9.655> at sparsam caelo potius, terrisque reflexam 
<pol. anti. 9.656> quaerit, et in varios detortam hunc inde colores 
<pol. anti. 9.657> cernere amat: radios omni iam ex parte libenter 
<pol. anti. 9.658> accipit infractos, et debilitate placentes. 
<pol. anti. 9.659> Anxius indagat semper qua se arte beatum 
<pol. anti. 9.660> efficiat, reperit nusquam; ut qui curvus, anhelans 
<pol. anti. 9.661> quaerendis insudat, abest ubi vena, metallis. 
<pol. anti. 9.662> Mortales miseri! Quos noxia corpora fallunt. 
<pol. anti. 9.663> Nec titubant ipsa tantum caligine Veri, 
<pol. anti. 9.664> sed magis intendunt aciem, ne cernere possint: 
<pol. anti. 9.665> incerti gratis, rerum per opaca vagantes, 
<pol. anti. 9.666> venantur dubitare, umbrasque in lumine quaerunt. 
<pol. anti. 9.667> Mox ubi nocte atra sese obduxere volentes, 
<pol. anti. 9.668> iam quasi collustrati imbris et fluctibus ipsis 
<pol. anti. 9.669> firmati, tandem caput altum ad sidera tollunt: 
<pol. anti. 9.670> quod renuunt vidisse, negant, ac sponte receptam 
<pol. anti. 9.671> noctem oculis, audent ipsis affingere rebus. 
<pol. anti. 9.672> Interea, nec longa quidem sibi gaudia prensant, 
<pol. anti. 9.673> nec nitida, at multo vix scintillantia sumo. 
<pol. anti. 9.674> Attamen haud cessant maria omnia, stagna, lacusque 
<pol. anti. 9.675> verrere, si possint praedam expiscarier undis: 
<pol. anti. 9.676> rete venit multa vi tractum, at piscium inane. 
<pol. anti. 9.677> Confessi se tandem inopes aut undique lusos, 
<pol. anti. 9.678> stultitiae mutant speciem, resipiscere nolunt. 
<pol. anti. 9.679> Lethargum potius captant, mentique remorsae 
<pol. anti. 9.680> pacem aliquam et scelerum sociis solatia curis. 
<pol. anti. 9.681> Pax erit, hanc tibi letiferam turbare quietem, 
<pol. anti. 9.682> et consopitos stimulo acri pungere sensus. 
<pol. anti. 9.683> Computat hic nummos, et gaudia fundat in arca; 
<pol. anti. 9.684> cum tandem ad cumulum vis auri maxima venit, 
<pol. anti. 9.685> non venit alma quies, auri sitis acrior ardet. 
<pol. anti. 9.686> Illum alienus honos torquet, popularis et aurae 
<pol. anti. 9.687> stridor in arma vocat generosum et gloria mortis 
<pol. anti. 9.688> lena; rapit cita mors, aut si victoria laeta 
<pol. anti. 9.689> contigerit, confestim alios meditatur honores; 
<pol. anti. 9.690> mercedemque nimis parcam, meritisque minorem 
<pol. anti. 9.691> conqueritur. Studet hic villae, nec villa quietem 
<pol. anti. 9.692> sufficit, atque domum tandem fastidit et hortos. 
<pol. anti. 9.693> Nulla voluptatis demum pacata libido, 
<pol. anti. 9.694> dum bona prosequimur stulti pereuntia, quorum 
<pol. anti. 9.695> quantus inarsit amor, tantum iactura remordet. 
<pol. anti. 9.696> Adde metum haerentem, ne mox rapiantur amata: 
<pol. anti. 9.697> namque ubi nullus amor, nihil efflorescit amoeni; 
<pol. anti. 9.698> at metus it socius, moerorque affinis amori est. 
<pol. anti. 9.699> Nec tamen ipse sibi satis est homo: semper inanis, 
<pol. anti. 9.700> si felix velit esse, foras se effundat oportet. 
<pol. anti. 9.701> At non incassum certe cupit esse beatus; 
<pol. anti. 9.702> quod Natura animis insevit, futile non est: 
<pol. anti. 9.703> unde igitur, Quinti, felix erit? Unde beari 
<pol. anti. 9.704> explerique potest? Quidnam hunc satiabit amorem, 
<pol. anti. 9.705> ni genus omne boni; ni fons Deus ipse bonorum? 
<pol. anti. 9.706> Ergo aliquis Deus est: quamquam illius immemor erras, 
<pol. anti. 9.707> frivola venatus toto ludibria Mundo; 
<pol. anti. 9.708> et breve, nil solidi reputans, depasceris aevum. 
<pol. anti. 9.709> Non venit ista tibi divina ab origine labes. 
<pol. anti. 9.710> Unde profecta? Scies; et cuius numine priscum 
<pol. anti. 9.711> instaurare decus, veraeque resumere gustum 
<pol. anti. 9.712> virtutis, patrio purgatus crimine, possis. 
<pol. anti. 9.713> Quid si hominem melius peccare haud posse fuisset, 
<pol. anti. 9.714> dic hominem melius sine libertate futurum. 
<pol. anti. 9.715> Nam bene vel male agat, fuerit si liber, opertet. 
<pol. anti. 9.716> Si non liber erit, sed vi cogente seretur, 
<pol. anti. 9.717> nec bene, nec male aget: quamvis bona vel mala fiant. 
<pol. anti. 9.718> Si vitium nequit esse, nequit consistere virtus. 
<pol. anti. 9.719> Arbiter e summo nos hic despectat Olympo, 
<pol. anti. 9.720> nec menti invidet arbitrium. Quo vadimus, ille 
<pol. anti. 9.721> semper adest: quo se fert ultro nostra voluntas, 
<pol. anti. 9.722> illuc ad positas motus in corpore leges 
<pol. anti. 9.723> auxilio sequitur; poenasque aut praemia servat. 
<pol. anti. 9.724> Hinc sacro haud semper feriuntur fulmine sontes, 
<pol. anti. 9.725> secura et crescunt dilatis crimina poenis. 
<pol. anti. 9.726> Illi exultantes irato saepe fruuntur 
<pol. anti. 9.727> numine; sed frustra: quoniam Deus imminet ultro, 
<pol. anti. 9.728> inque caput vindex filo suspenditur ensis. 
<pol. anti. 9.729> At non humanis odiis haec ultio servet; 
<pol. anti. 9.730> seu subito lapsu coelo ruat acta tonanti, 
<pol. anti. 9.731> seu claudo pede fera apprenderit antevolantem. 
<pol. anti. 9.732> Regula nam recta est, summi natura Parentis; 
<pol. anti. 9.733> quod curvum reprobat; sibi nec sinit omne per aevum 
<pol. anti. 9.734> congruere: et falsa ut semper contraria veris, 
<pol. anti. 9.735> sic animi per se vitio contrarius ille est. 
<pol. anti. 9.736> Nec dum peccamus, dolet aut percellitur ira; 
<pol. anti. 9.737> sed sua virtuti, sceleri sua praemia reddit, 
<pol. anti. 9.738> illaesus scelere, haud nostra virtute beatus. 
<pol. anti. 9.739> Iam quod Natura haec tam multa praedita culpa 
<pol. anti. 9.740> arguitur; Mendumne tibi, tibine organa Mundi 
<pol. anti. 9.741> facta putas? Disce, heu! tumidos compescere flatus. 
<pol. anti. 9.742> Quantula pars rerum vortex, quo currimus, ille est! 
<pol. anti. 9.743> Vorticis et pariter nostri pars quantula Tellus, 
<pol. anti. 9.744> ac nostrae Telluris homo! sunt plurima nobis 
<pol. anti. 9.745> dedita, sunt aliis quoque multa; sed omnia soli 
<pol. anti. 9.746> sunt subiecta Deo. Si navibus aequora tentes, 
<pol. anti. 9.747> et mare concussum tetris Aquilonibus obstet, 
<pol. anti. 9.748> involvatque ratem, quereris: tibi quid Mare debet, 
<pol. anti. 9.749> aut Maris ipse opifex? domus est tibi cara, crematur, 
<pol. anti. 9.750> fortunaeque ruunt, atque it tua machina pessum: 
<pol. anti. 9.751> mortiferae nobis pestes, nostrisque minantur: 
<pol. anti. 9.752> scilicet huic vitae non est homo natus, at illum 
<pol. anti. 9.753> altera vita manet: paucos utcumque per annos 
<pol. anti. 9.754> degentem terris, suspiriaque aegra trahentem 
<pol. anti. 9.755> tot mala debacchata monent et quis sit, et unde; 
<pol. anti. 9.756> nec veram esse sibi patriam, quam transmeat exul: 
<pol. anti. 9.757> ut bona circum effusa docent simul esse parentem 
<pol. anti. 9.758> largificum, qui dum mutantur cetera, perstat: 
<pol. anti. 9.759> sic mala mixta bonis, perituro corpore mixtum 
<pol. anti. 9.760> et mente haud peritura hominem, he flagret amore 
<pol. anti. 9.761> corporis, erudiunt; vel nobilitate tumescat 
<pol. anti. 9.762> immemor auctoris, stolidoque superbiat ausu. 
<pol. anti. 9.763> Iamvero in pelagus cadere et deserta locorum 
<pol. anti. 9.764> at pluviam, aut rorem, quando sitit arida Tellus, 
<pol. anti. 9.765> incusas frustra. Sunt legum eventa minora, 
<pol. anti. 9.766> quas toti posuit generales Conditor Orbi. 
<pol. anti. 9.767> At non propterea terris prodesse calorem, 
<pol. anti. 9.768> aut opportunos venturis frugibus imbres, 
<pol. anti. 9.769> aut fruges aptas animantibus esse negabis; 
<pol. anti. 9.770> multaque de genere hoc iam carmine prodita nostro. 
<pol. anti. 9.771> Ast auctorem operum tantorum et cuncta regentem, 
<pol. anti. 9.772> quo iure insimulas? Tu ne illum vincere posse 
<pol. anti. 9.773> consilio speras, faber ipse peritior Orbis; 
<pol. anti. 9.774> a quo, nil in te est, quod non acceperis; imo 
<pol. anti. 9.775> quo sine, quae versas animo, versare nequires? 
<pol. anti. 9.776> Utrum ego crediderim, bene se gessisse creantem, 
<pol. anti. 9.777> omnia qui potuit; melius ne creanda fuisse, 
<pol. anti. 9.778> si tu, vilis homo qui nil potes, illa creasses? 
<pol. anti. 9.779> O ratio humanae mentis, quam caeca superbis! 
<pol. anti. 9.780> Haec in mente Dei, si quondam carcere rupto 
<pol. anti. 9.781> (atque utinam) aspiceres, pro! quam tibi iusta repente 
<pol. anti. 9.782> cuncta viderentur, quae nunc male cognita damnas! 
<pol. anti. 9.783> Nonne vides incompositas aliquando figuras 
<pol. anti. 9.784> depingi plana in tabula; nec forma nec ordo est 
<pol. anti. 9.785> nec sibi respondent partes, temere omnis in arcum 
<pol. anti. 9.786> linea curvari, seriem nec habere putatur: 
<pol. anti. 9.787> levis at in medio steterit cum forte cylindrus, 
<pol. anti. 9.788> tunc tersam in faciem confusos arte colores 
<pol. anti. 9.789> colligit, et vultus reddunt vaga monstra decoros. 
<pol. anti. 9.790> Observas, quid ventus atrox aut pinguibus arvis 
<pol. anti. 9.791> aut tectis noceat, quid nimbis concita grando: 
<pol. anti. 9.792> sed tempestatum vicibus quae norma quotannis 
<pol. anti. 9.793> servetur, qua quisque fide revolubilis annus 
<pol. anti. 9.794> in sese redeat, promissaque dona reportet; 
<pol. anti. 9.795> utque canorum Ver flores, frumentaque fundat 
<pol. anti. 9.796> Aestas, et sudans Autumnus dulcia vina, 
<pol. anti. 9.797> non curas. Neque in id constanti sidera lege 
<pol. anti. 9.798> conspirare putas, fit uti viventibus omnes 
<pol. anti. 9.799> per Terram cibus, et segetes renoventur alendis. 
<pol. anti. 9.800> Attamen haec alias nancisci corpora formas 
<pol. anti. 9.801> debuerant, aut his, quae nunc datur esca parari. 
<pol. anti. 9.802> Non ruit e nimbis igitur temerarius imber; 
<pol. anti. 9.803> nec nimbi sursum e pelago sine lege seruntur; 
<pol. anti. 9.804> nec sine more leves instigant nubila venti. 
<pol. anti. 9.805> Sic et vitales possint ut carpere succos, 
<pol. anti. 9.806> arboribus ductae radices, floribus, herbis; 
<pol. anti. 9.807> et liber, ut plantae fibras succique canales 
<pol. anti. 9.808> vestiat, impediens haustus ne defluat humor. 
<pol. anti. 9.809> Sic proprio sua cuique modo sunt organa plantae, 
<pol. anti. 9.810> ut communi ab humo sumptos variare liquores, 
<pol. anti. 9.811> inque sui generis valeant convertere formam; 
<pol. anti. 9.812> et lignum et frondes una recreentur ab esca. 
<pol. anti. 9.813> Sic data, progeniem quae servent, semina cunctis 
<pol. anti. 9.814> ac toga seminibus, quae protegat undique clausa. 
<pol. anti. 9.815> Sic robur trunco, sic vis accommoda ramis, 
<pol. anti. 9.816> ut patulum vel procerum est cuiusque cacumen. 
<pol. anti. 9.817> Haud magis ex aliquo credes errare Planetas 
<pol. anti. 9.818> consilio, Solemque suis lucere Planetis, 
<pol. anti. 9.819> ut quo ardore carent, Orbes fecundet opacos, 
<pol. anti. 9.820> uniusque foci semper volvantur ad ignem: 
<pol. anti. 9.821> Saturno atque Iovi comites adnare propinquos, 
<pol. anti. 9.822> ceu Terrae Lunam; ut noctes quasi Sole retento 
<pol. anti. 9.823> sublustres facere, atque absentem reddere possint: 
<pol. anti. 9.824> totque alios itidem Soles, quot sidera fixa 
<pol. anti. 9.825> sunt Caelo, atque illis sua collustranda subesse 
<pol. anti. 9.826> corpora, quae comites alii maiora sequantur; 
<pol. anti. 9.827> una sit, toti lex, unaque regula Mundo. 
<pol. anti. 9.828> Vis iterum casu haec, aut vi contingere causa, 
<pol. anti. 9.829> quas non agnoscunt, vel parva mapalia causas? 
<pol. anti. 9.830> O demens Epicure! Dei vestigia passim 
<pol. anti. 9.831> effugis, at delere nequis; tete illa sequuntur. 
<pol. anti. 9.832> Quidquid agis, quodcumque vides, ars ipsa fatetur 
<pol. anti. 9.833> artificem. Deus hic, certe Deus. haud timor ergo 
<pol. anti. 9.834> fecit in Orbe Deos primus, nec Iupiter uno 
<pol. anti. 9.835> creditus ec tonitu Terris regnare minaci. 
<pol. anti. 9.836> Nostra sed in cunctis sibi conscia rebus egestas, 
<pol. anti. 9.837> multaque totius Mundi spectacula, nostris 
<pol. anti. 9.838> circumfusa oculis, quae non fabricavimus ipsi, 
<pol. anti. 9.839> auctorem fecunda suum, nostrumque perinde 
<pol. anti. 9.840> vulgarunt: suetique homines, miracula rerum 
<pol. anti. 9.841> obvia cum spectant, primas inquirere causas, 
<pol. anti. 9.842> ocius ad Numen se convertere paternum. 
<pol. anti. 9.843> Notities tum coepta sui, tum cognita mentis 
<pol. anti. 9.844> nobilitas socia cum debilitate, bonique 
<pol. anti. 9.845> indefessus amor nulla hic in parte reperti, 
<pol. anti. 9.846> quale animo capitur votisque optatur anhelis 
<pol. anti. 9.847> insatiabiliter, precibus tentare Parentem 
<pol. anti. 9.848> compulit, afflatu quem cuncta fovere benigno, 
<pol. anti. 9.849> et nostras audire preces, et velle iuvare, 
<pol. anti. 9.850> velle et posse simul, Natura suaserat auctor. 
<pol. anti. 9.851> Huc timor accessit: quis enim bona fervidus ardet, 
<pol. anti. 9.852> quin mala continuo metuat? Mens inter utrumque 
<pol. anti. 9.853> iactatur; pariterque animos contraria tangunt. 
<pol. anti. 9.854> At quia terrarum Dominis lex utilis illa est, 
<pol. anti. 9.855> quae mortale Deo genus asserit, atque minatur 
<pol. anti. 9.856> sacrilegis poenas, et spondet gaudia rectis, 
<pol. anti. 9.857> atque in subsidium venit, omni mente subacta, 
<pol. anti. 9.858> legibus humanis, fuge credas Regibus inde 
<pol. anti. 9.859> securum ob regimen tot religiosa reperta 
<pol. anti. 9.860> deberi: ne fit crebro iactata tumultu 
<pol. anti. 9.861> publica res; aut infrenos discordia cives 
<pol. anti. 9.862> Urbibus exagitet; vel compita sanguine manent; 
<pol. anti. 9.863> atque ipsum ruat in solium furibundus atroxque 
<pol. anti. 9.864> libertatis amor. Nam quamvis legibus adsit 
<pol. anti. 9.865> suffragata bonis, regum fidissima custos 
<pol. anti. 9.866> religio, tamen ante fuit quam sceptra tenendi 
<pol. anti. 9.867> ius foret, inque greges hominum concessa potestas. 
<pol. anti. 9.868> Sic laudum famaeque sitis, sic ardor habendi, 
<pol. anti. 9.869> et nostrae opprobrium malesuada superbia mentis, 
<pol. anti. 9.870> sic pudor, et recti, Naturae dona, voluntas, 
<pol. anti. 9.871> ante in privatis fuerant, sapientia Regum 
<pol. anti. 9.872> provida communes quam vertere nosset in usus. 
<pol. anti. 9.873> Ut ratis inventor, liquidum qui currere princeps 
<pol. anti. 9.874> ausus iter, tabulaque necem sibi distulit una, 
<pol. anti. 9.875> non velis Zephyros, Zephyris sua vela paravit. 
<pol. anti. 9.876> Nil creat ars; rebus solum utitur illa creatis. 
<pol. anti. 9.877> Si Deus haud esset, nec se passim ipse videndum 
<pol. anti. 9.878> praeberet, quonam hunc poterant sibi fingere pacto 
<pol. anti. 9.879> mortales? Mera Mens sensus non afficit; illam 
<pol. anti. 9.880> reddere quae possit, non ulla occurrit imago. 
<pol. anti. 9.881> Non hunc adscivit sane in sua vota libido, 
<pol. anti. 9.882> quem potius veluti censorem exosa severum 
<pol. anti. 9.883> detrectat. Superest ut homo vi luminis ipsa 
<pol. anti. 9.884> agnorit lumen summus, et ratione coactus. 
<pol. anti. 9.885> Inde per humanas gliscente libidine mentes, 
<pol. anti. 9.886> Vera Dei sensim species squalescere coepit. 
<pol. anti. 9.887> Nam populi Dominum veriti, at quis funditus esset 
<pol. anti. 9.888> obliti, non iam aeternum, non simplicem et unum, 
<pol. anti. 9.889> multiplici foede pictum coluere figura: 
<pol. anti. 9.890> membratim in varios ausi discerpere Divos, 
<pol. anti. 9.891> atque deas; prout usus erat, suasitve cupido. 
<pol. anti. 9.892> Venit adulatrix et fallax turba clientum: 
<pol. anti. 9.893> huc accesserunt Sophiae mysteria tectae, 
<pol. anti. 9.894> et mirabilium inventrix Facundia rerum, 
<pol. anti. 9.895> historiae male tuta fides, et carmina Vatum 
<pol. anti. 9.896> ingeniosa, vel affinis Pictura PoÎsi. 
<pol. anti. 9.897> Qui quondam in rebus Numen videre creatis, 
<pol. anti. 9.898> thure salutabant res ipsas: victima trunco 
<pol. anti. 9.899> plurima, vel monstro, lapidique hominique cadebat. 
<pol. anti. 9.900> Et latratorem sapiens Aegyptus Anubim, 
<pol. anti. 9.901> simiolum atque bovem, caulesque et vilia caepe, 
<pol. anti. 9.902> et pestem Nili crocodilum in vota vocavit. 
<pol. anti. 9.903> Ac velut infecta deducti ab origine rivi, 
<pol. anti. 9.904> effundunt pestem late: ceu flamma vagando 
<pol. anti. 9.905> crescit, et innumeros prorumpens excitat ignes, 
<pol. anti. 9.906> unde nova, inque horas maiora incendia surgunt: 
<pol. anti. 9.907> sic totum insulsis deceptum fraudibus Orbem 
<pol. anti. 9.908> stulta superstitio pro Religione subivit. 
<pol. anti. 9.909> Illam, Epicure, tuis merito convellere dictis 
<pol. anti. 9.910> fas erat; illa tuos versus, argute Lucreti, 
<pol. anti. 9.911> promeruit; iam tunc poteras proludere Vero: 
<pol. anti. 9.912> sed furor est, Divum impuras dum subruis aras, 
<pol. anti. 9.913> una sancta Dei templa involvisse ruina. 
<pol. anti. 9.914> An quia Mente sequi rem non potes infinitam? 
<pol. anti. 9.915> At tibi Materies est infinita: neque ipse 
<pol. anti. 9.916> finiti quidquam caperes, nisi semper adesset 
<pol. anti. 9.917> nota infiniti, teque illustraret imago: 
<pol. anti. 9.918> ut tenebras nemo, nisi toto lumine, nosset. 
<pol. anti. 9.919> Namque infiniti tantum est absentia finis; 
<pol. anti. 9.920> qui monstrat, non id quod adest, sed plurima deesse. 
<pol. anti. 9.921> Ut tenebrae nil sunt, nisi notae absenti lucis. 
<pol. anti. 9.922> An quod ab immenso refugis? Sed Materiae vis 
<pol. anti. 9.923> est immensa tibi. Forte omnipotentia laedit? 
<pol. anti. 9.924> At tibi Materiae non est finita potestas. 
<pol. anti. 9.925> Aeternumne? Aeterna tibi sunt semina rerum. 
<pol. anti. 9.926> Iam video quid sit; nimirum Numen abhorres, 
<pol. anti. 9.927> quod tibi sit testis, dominus, iudexque; negasti 
<pol. anti. 9.928> propterea Mentem, cum cetera sponte professus 
<pol. anti. 9.929> tota non dubites in rerum agnoscere summa. 
<pol. anti. 9.930> Qui tibi fas Mentem e rebus delere supremam, 
<pol. anti. 9.931> dum tibi Mens ipsi est, Menti et coniuncta voluntas? 
<pol. anti. 9.932> Nec modo tu, sed cuncti homines, noscuntque voluntque. 
<pol. anti. 9.933> Ergo quam dotem res non immensa, sed arctis 
<pol. anti. 9.934> limitibus conclusa tenet, quam debilis atque 
<pol. anti. 9.935> invalida, hanc Rei, cunctis quam excellere rebus 
<pol. anti. 9.936> et vi stare sua sine fine modoque fateris, 
<pol. anti. 9.937> non tribues? Apage indocilis deliria sectae. 
<pol. anti. 9.938> Iam si infinitum ex finitis partibus omne 
<pol. anti. 9.939> dixeris, ut tibi sit rerum infinitus acervus, 
<pol. anti. 9.940> non res, quae toti superedita praesit acervo; 
<pol. anti. 9.941> desipis. Id supra Vero pugnare docebam: 
<pol. anti. 9.942> cum de materiae numero punctisque minutis 
<pol. anti. 9.943> dissererem. Simplex, unum simul esse probavi, 
<pol. anti. 9.944> omne infinitum; non constat pluribus unis. 
<pol. anti. 9.945> Sic aeternum haud innumeris componitur horae 
<pol. anti. 9.946> momentis; nec praeterito, praesente, futuro: 
<pol. anti. 9.947> praesens perpetuum est. Solis succedere rebus 
<pol. anti. 9.948> quae pereunt, sua nec sumunt primordia per se, 
<pol. anti. 9.949> finitumque datur carptim percurrere tempus. 
<pol. anti. 9.950> Non capis haec, inquis? Tua Mens finita profecto 
<pol. anti. 9.951> Tantum finitas potis est comprehendere moles: 
<pol. anti. 9.952> verum finitis aut mole aut tempore rebus, 
<pol. anti. 9.953> infiniti aliquid se supra intelligit esse: 
<pol. anti. 9.954> cuius ad effigiem (quae nobis insita, rerum 
<pol. anti. 9.955> fit velut exemplar) quidquid proponitur, illa 
<pol. anti. 9.956> parte vel hac mancum, subito revocare solemus. 
<pol. anti. 9.957> Quod si ita non esset, tanto durabilis aevo, 
<pol. anti. 9.958> tanta mole tumens, vel tam perfecta videri 
<pol. anti. 9.959> res animo saltem et meditandi robore quiret, 
<pol. anti. 9.960> tantaque vi numeri, nihil ut perfectius umquam, 
<pol. anti. 9.961> aut durabilius, maius, numerosius esset; 
<pol. anti. 9.962> vel genere in quovis cumulatius esse potesset. 
<pol. anti. 9.963> Id vero, si corpus erit, numquam accidit. Imo 
<pol. anti. 9.964> addimus oblatis semper. Nam quolibet aevo 
<pol. anti. 9.965> percipimus confestim aliud diuturnius aevum, 
<pol. anti. 9.966> et numerum numero maiorem, et corpore grandi 
<pol. anti. 9.967> grandius. Expleri nec Mens, nec nostra Voluntas 
<pol. anti. 9.968> usque potest, nisi re infinita. Si nihil esset 
<pol. anti. 9.969> hoc infinitum, nostra non Mente sederet 
<pol. anti. 9.970> primitus: effigies nihili non ulla relucet. 
<pol. anti. 9.971> Ergo est infiniti aliquid sine corpore; nobis 
<pol. anti. 9.972> quod nunc percipere est licitum, comprehendere numquam, 
<pol. anti. 9.973> affari nondum: quo se irrequietus amando, 
<pol. anti. 9.974> dum nec opinatur, contemplandoque vicissim, 
<pol. anti. 9.975> fert animus noster; nec dum potiatur abunde, 
<pol. anti. 9.976> stare potest; quamvis illum finita retardent 
<pol. anti. 9.977> interea, et veris inhiantem salsa morentur. 
<pol. anti. 9.978> Tu quoque, qui Mundo naevos offendis in ipso, 
<pol. anti. 9.979> et meliora bonis atque integriora requiris, 
<pol. anti. 9.980> perfecti effigiem geris alta mente repostam. 
<pol. anti. 9.981> Ista sed unde tibi nata est perceptio, et usque 
<pol. anti. 9.982> progrediens desiderium ulteriora fruendi? 
<pol. anti. 9.983> Sane haec perfecti quaedam exemplaris imago est. 
<pol. anti. 9.984> An venit ex te ipso? Non tu perfectus. An ipsis 
<pol. anti. 9.985> a rebus quae sunt? Neque enim nihilum intulit illam: 
<pol. anti. 9.986> sed si a corporeis; perfectas esse negasti. 
<pol. anti. 9.987> Ergo a perfecta, quae sit sine corpore, causa: 
<pol. anti. 9.988> corporaque atque animos supra celsissima nostros. 
<pol. anti. 9.989> Nunc age, quae nostra capiuntur mente, vel ipsis 
<pol. anti. 9.990> sensibus obvia sunt, vel nullo praedita sensu. 
<pol. anti. 9.991> Quinam intelligeres, quae sensus acumine nullo 
<pol. anti. 9.992> assequitur, quae sponte tibi simulacra facessis, 
<pol. anti. 9.993> corporeos extra fines aliquando vagatus, 
<pol. anti. 9.994> aeternum, immensum quoties meditaris, et unum; 
<pol. anti. 9.995> has nisi Mens ideas tibi summa effingeret intus, 
<pol. anti. 9.996> Mens incorporeos solers miscere colores? 
<pol. anti. 9.997> Iamvero referunt ipsi quae corpora sensus, 
<pol. anti. 9.998> qui se depingunt animis, ut cognita fiant? 
<pol. anti. 9.999> Notities erenum non est vicinia, motus, 
<pol. anti. 9.1000> formaque Materiae, nec progeneratur ab illis; 
<pol. anti. 9.1001> diversum genus; haud radix communis utrisque 
<pol. anti. 9.1002> esse potest: si non ad eam mecum ipse recurres 
<pol. anti. 9.1003> quae rerum genitrix cunctarum et causa profecto est, 
<pol. anti. 9.1004> insinuans arcana tuae in penetralia mentis. 
<pol. anti. 9.1005> Denique, nec per se Mens ullo corpore tangi, 
<pol. anti. 9.1006> nec quocumque modo connexum impellere corpus 
<pol. anti. 9.1007> nostra potest. Unde est igitur, quod mutua sese 
<pol. anti. 9.1008> commoveant; certisque in corpore motibus ortis, 
<pol. anti. 9.1009> notities menti adveniat, tum certa cupido: 
<pol. anti. 9.1010> atque ex notitia certaque cupidine mentis, 
<pol. anti. 9.1011> quidam enascantur motus, et corpore gliscant? 
<pol. anti. 9.1012> Naturas adeo duplices quae fibula nectit? 
<pol. anti. 9.1013> Quidquid enim nectit partes, ad utramque necesse est 
<pol. anti. 9.1014> pertineat: sic vitta manus, sic lora iugales, 
<pol. anti. 9.1015> vincula sic ulmo vitem, sic stamina pannos. 
<pol. anti. 9.1016> At vinclum, si corpus erit, qui prendere Mentem; 
<pol. anti. 9.1017> et si incorporeum, qui prendere membra valebit? 
<pol. anti. 9.1018> Ergo Infiniti coniunxit sola voluntas. 
<pol. anti. 9.1019> Propterea non Mundi animam mentemve putabis 
<pol. anti. 9.1020> esse Deum; quasi sit commixtus corope magno, 
<pol. anti. 9.1021> tamquam immensus homo, ceu nos compendia Mundi. 
<pol. anti. 9.1022> Nam si Materiae summam pollere sagaci 
<pol. anti. 9.1023> consilio velles, iam te memorata refellunt, 
<pol. anti. 9.1024> omni quae nostram secernunt corpore mentem. 
<pol. anti. 9.1025> Nec Mens una foret: sed quot ramenta, tot essent 
<pol. anti. 9.1026> materiae mentes; quarum discordia nullos 
<pol. anti. 9.1027> ad numerum, rectoris egens, componere motus 
<pol. anti. 9.1028> posset, et ipsa suis rueret disperdita membris. 
<pol. anti. 9.1029> Vel si privatis conflatam ex omnibus unam 
<pol. anti. 9.1030> credideris Mentem, ceu totum e partibus, etsi 
<pol. anti. 9.1031> corporis expertes non infitiabere cuncta; 
<pol. anti. 9.1032> haud minus errabis: quia Mens ex Mentibus esse 
<pol. anti. 9.1033> nulla potest; nec habet varias concordia Mente. 
<pol. anti. 9.1034> Quaeque sua vi freta, suo quoque libera seorsum 
<pol. anti. 9.1035> censet agitque modo, nil comparis indiga prorsus; 
<pol. anti. 9.1036> nescia quod reliquae celent. Non ulla Senatus 
<pol. anti. 9.1037> Naturam consulta, aut Plebiscita gubernant: 
<pol. anti. 9.1038> Nec regit unanimis totum Respublica Mundum. 
<pol. anti. 9.1039> Denique si Mundo iunctam concedere mentem 
<pol. anti. 9.1040> sic libeat, qualis nostro Mens corpore degit, 
<pol. anti. 9.1041> falleris haud dubie. Nullo sociabile nexu 
<pol. anti. 9.1042> maxima qui potuit sibi Mens adsciscere corpus? 
<pol. anti. 9.1043> Non etenim, ut nostro de corpore diximus antehac, 
<pol. anti. 9.1044> vis iussit maior discordia vincula necti. 
<pol. anti. 9.1045> Oraetera, vel non omnes in corpore Mundi 
<pol. anti. 9.1046> illa reget motus, ut mens non dirigit omnes 
<pol. anti. 9.1047> corpore in humano; multos, licet accola, nescit; 
<pol. anti. 9.1048> unde, (nefas) Deus ex alio fit numine pendens; 
<pol. anti. 9.1049> et cum Materia regnum partitur inerti: 
<pol. anti. 9.1050> vel nihil in Mundo geritur, quin ille sit auctor. 
<pol. anti. 9.1051> Tum rursus quaeram: fuerit num primitus Orbus 
<pol. anti. 9.1052> absque Deo; dederitne Deus primordia Mundo? 
<pol. anti. 9.1053> Si dedit, hic Deus est quem cernuus Orbus adorat; 
<pol. anti. 9.1054> nec proprii consors operis, verum arbiter et Rex 
<pol. anti. 9.1055> dicetur nobis: quis et assentire negabit? 
<pol. anti. 9.1056> Quod si non dederit, duo sunt aeterna. Quid ergo; 
<pol. anti. 9.1057> alternum ab alterius, quod per se est, Numine pendet? 
<pol. anti. 9.1058> Quod per se est, parte ex aliqua pendere repugnat. 
<pol. anti. 9.1059> Quo pacto, nisi Materiae penetralia nosset, 
<pol. anti. 9.1060> tantos Materiae motus, tanta arte cieret? 
<pol. anti. 9.1061> Nam neque fas nobis ita nostrum subdere corpus, 
<pol. anti. 9.1062> quos huius structura latet, quos organa fallunt. 
<pol. anti. 9.1063> Et qui pernoscet, si non etiam ipse creavit? 
<pol. anti. 9.1064> Ergo non aliter Deus est quam credimus. Ille 
<pol. anti. 9.1065> solus per sese est. Ex illo cetera rerum 
<pol. anti. 9.1066> suntque, manentque; ex se in nihilum reditura repente, 
<pol. anti. 9.1067> ni teneat, servetque volens. Haec unica cunctis 
<pol. anti. 9.1068> causa potens et prima. Hunc omnes corpore morus; 
<pol. anti. 9.1069> hinc ideae nostris oriuntur mentibus omnes. 
<pol. anti. 9.1070> O felix nimium! si iam exitiabilis error 
<pol. anti. 9.1071> excidit; o felix! tua si bona denique noris: 
<pol. anti. 9.1072> macte animo, Quinti; nova te via ducit Olympo. 
<pol. anti. 9.1073> Si Deus est, si tota Deum Natura parentem 
<pol. anti. 9.1074> concelebrat, nonne hunc et gens humana fateri, 
<pol. anti. 9.1075> et colere, et Numen debet redamare paternum? 
<pol. anti. 9.1076> et quid amabilius perfecto? Quidve placebit 
<pol. anti. 9.1077> menti hominum, si non placet infinita venustas; 
<pol. anti. 9.1078> immumerabilium summa, et constantia dotum; 
<pol. anti. 9.1079> et superexcellens, atque immutabilis; ipsum 
<pol. anti. 9.1080> omnino, vereque quod est? nam cetera tantum 
<pol. anti. 9.1081> nonnihil, ac potius defectu cognita, quam re: 
<pol. anti. 9.1082> quae vix esse putes, nihilo contermina semper. 
<pol. anti. 9.1083> Ten' moveat dulci natura precaria sensu, 
<pol. anti. 9.1084> nec Natura movet, quam per se stare necessum est? 
<pol. anti. 9.1085> Quandoquidem sola et, quam non ita stare repugnet. 
<pol. anti. 9.1086> Rivum admiraris, Mare non miraberis ipsum? 
<pol. anti. 9.1087> Hunc etiam docili sic mente sequamur oportet, 
<pol. anti. 9.1088> ut, si quidem credi velit, id credamus: origo 
<pol. anti. 9.1089> nam Veri est; et si mendax, iam non Deus esset: 
<pol. anti. 9.1090> Tum, si quid fieri velit, id faciamus: ab omni 
<pol. anti. 9.1091> nam famulos nutu Domini pendere fatemur. 
<pol. anti. 9.1092> Hinc omnis stat Religio: quam spurca Lucreti 
<pol. anti. 9.1093> reiicit impietas, et diro carmine delet; 
<pol. anti. 9.1094> ut regnet sancto pro Numine foeda Voluptas. 
<pol. anti. 9.1095> Iam, si humanarum quam sit confusa tuemur 
<pol. anti. 9.1096> conditio rerum, nova mentibus inde micat lux. 
<pol. anti. 9.1097> Iustus enum Deus est: hominum gens libera. Merces 
<pol. anti. 9.1098> debetur cunctis adeo; et quae debita, tandem 
<pol. anti. 9.1099> redditur. Id planum est. Sontes autem esse beatos, 
<pol. anti. 9.1100> cuncta bonis adversa, vetat lex ipsa parentis 
<pol. anti. 9.1101> naturae, nec iustitiae sinit inclytus ordo. 
<pol. anti. 9.1102> Recte igitur factis sua reddi praemia verum est, 
<pol. anti. 9.1103> poenas flagitiis. At non ita semper utrisque, 
<pol. anti. 9.1104> dum vivunt homines et mortis regna frequentant, 
<pol. anti. 9.1105> evenit. Ergo aliud merces differtur in aevum. 
<pol. anti. 9.1106> Nam cum incorporeae Mentis natura sit expers 
<pol. anti. 9.1107> interitus, atque aeternae sibi conscia vitae, 
<pol. anti. 9.1108> hoc fieri nequit, ut qui servat corporis ipsam 
<pol. anti. 9.1109> materiem, iusto indotatas munere mentes, 
<pol. anti. 9.1110> immemor anteacti, perdat, nihiloque reportet. 
<pol. anti. 9.1111> Sic animis innata Dei super omnia iusti 
<pol. anti. 9.1112> notities, hanc sacrilego spem tollit iniquam, 
<pol. anti. 9.1113> impunita suis deleri crimina fatis, 
<pol. anti. 9.1114> aequatamque sibi sortem cum insonte futuram. 
<pol. anti. 9.1115> Quapropter geminis fundatur nostra columnis 
<pol. anti. 9.1116> religio; quas non timor aut malesuada cupido, 
<pol. anti. 9.1117> ipsa sedante oculos prudens Natura locavit: 
<pol. anti. 9.1118> esse Deum auctorem rerum, iustique tenacem; 
<pol. anti. 9.1119> esse animos nullo perituros temporis aevo. 
<pol. anti. 9.1120> Sed quia non poterant hominum diversa per orbem 
<pol. anti. 9.1121> tot capita inter se concordi degere sensu; 
<pol. anti. 9.1122> ac primam Veri effigiem turpavit in horas, 
<pol. anti. 9.1123> qui passim infecto de fonte scaturiit error; 
<pol. anti. 9.1124> naturae vox conciderat, lex victa fluebat 
<pol. anti. 9.1125> naturae, humanis nisi vox divina sonaret 
<pol. anti. 9.1126> auribus; et sanctam cui nos submittere vellet, 
<pol. anti. 9.1127> amoto Deus ipse daret velamine, legem: 
<pol. anti. 9.1128> ut fax Naturae, meliori lumine fulgens, 
<pol. anti. 9.1129> iam dubiae noctis malefidas vinceret umbras. 
<pol. anti. 9.1130> At te vix natum, Quinti, atque a matre recentem 
<pol. anti. 9.1131> non ausim extemplo saturare valentibus escis: 
<pol. anti. 9.1132> suscipies, cum te firmarit robore adulto 
<pol. anti. 9.1133> recti assuetudo constans et casta voluptas: 
<pol. anti. 9.1134> interea leve de nostro lac ubere suges. 