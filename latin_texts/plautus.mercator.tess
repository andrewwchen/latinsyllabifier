<pl. merc.  1>	 Duas res simul nunc agere decretumst mihi:
<pl. merc.  2>	 et argumentum et meos amores eloquar.
<pl. merc.  3>	 non ego item facio ut alios in comoediis
<pl. merc.  4>	 vi vidi amoris facere, qui aut nocti aut die
<pl. merc.  5>	 aut soli aut lunae miserias narrant suas:
<pl. merc.  6>	 quos pol ego credo humanas querimonias
<pl. merc.  7>	 non tanti facere, quid velint quid non velint;
<pl. merc.  8>	 vobis narrabo potius meas nunc miserias.
<pl. merc.  9>	 graece haec vocatur Emporos Philemonis,
<pl. merc.  10>	 eadem Latine Mercator Macci Titi.
<pl. merc.  11>	 pater ad mercatum hinc me meus misit Rhodum;
<pl. merc.  12>	 biennium iam factum est, postquam abii domo.
<pl. merc.  13>	 ibi amare occepi forma eximia mulierem.
<pl. merc.  14>	 sed ea ut sim implicitus dicam, si operaest auribus
<pl. merc.  15>	 atque advortendum ad animum adest benignitas.
<pl. merc.  16>	 et hoc parum hercle more amatorum institi:
<pl. merc.  17>	 per mea per conatus sum uos sumque inde exilico.
<pl. merc.  18>	 nam amorem haec cuncta vitia sectari solent,
<pl. merc.  19>	 cura aegritudo nimiaque elegantia,
<pl. merc.  20>	 [haec non modo illum qui amat, sed quemque attigit
<pl. merc.  21>	 magno atque solido multat infortunio,
<pl. merc.  22>	 nec pol profecto quisquam sine grandi malo
<pl. merc.  23>	 praequam res patitur studuit elegantiae.
<pl. merc.  24>	 sed amori accedunt etiam haec, quae dixi minus:
<pl. merc.  25>	 insomnia, aerumna, error, terror et fuga,
<pl. merc.  26>	 ineptia stultitiaque adeo et temeritas,
<pl. merc.  27>	 incogitantia excors, immodestia,
<pl. merc.  28>	 petulantia et cupiditas, malevolentia,
<pl. merc.  29>	 inertia, aviditas, desidia, iniuria,
<pl. merc.  30>	 inopia, contumelia et dispendium,]
<pl. merc.  31>	 multiloquium: parumloquium hoc ideo fit quia,
<pl. merc.  32>	 quae nihil attingunt ad rem nec sunt usui,
<pl. merc.  33>	 tam amator profert saepe advorso tempore;
<pl. merc.  34>	 hoc pauciloquium rursum idcirco praedico,
<pl. merc.  35>	 quia nullus umquam amator adeost callide
<pl. merc.  36>	 facundus, quae in rem sint suam ut possit loqui.
<pl. merc.  37>	 nunc vos mi irasci ob multiloquium non decet:
<pl. merc.  38>	 eodem quo amorem Venus mi hoc legavit die.
<pl. merc.  39>	 illuc revorti certumst, conata eloquar.
<pl. merc.  40>	 principio ut ex ephebis aetate exii
<pl. merc.  41>	 atque animus studio amotus puerilist meus,
<pl. merc.  42>	 amare valide coepi hinc meretricem: ilico
<pl. merc.  43>	 res exulatum ad illam clam abibat patris.
<pl. merc.  44>	 leno importunus, dominus eius mulieris,
<pl. merc.  45>	 vi summa ut quicque poterat rapiebat domum.
<pl. merc.  46>	 obiurigare pater haec noctes et dies,
<pl. merc.  47>	 perfidiam, iniustitiam lenonum expromere;
<pl. merc.  48>	 lacerari valide suam rem, illius augerier.
<pl. merc.  49>	 summo haec clamore; interdum mussans conloqui:
<pl. merc.  50>	 abnuere, negitare adeo me natum suom.
<pl. merc.  51>	 conclamitare tota urbe et praedicere,
<pl. merc.  52>	 omnes tenerent mutuitanti credere.
<pl. merc.  53>	 amorem multos inlexe in dispendium:
<pl. merc.  54>	 intemperantem, non modestum, iniurium
<pl. merc.  55>	 trahere, exhaurire me quod quirem ab se domo;
<pl. merc.  56>	 ratione pessuma a me ea quae ipsus optuma
<pl. merc.  57>	 omnis labores invenisset perferens,
<pl. merc.  58>	 in amoribus diffunditari ac didier.
<pl. merc.  59>	 convicium tot me annos iam se pascere;
<pl. merc.  60>	 quod nisi puderet, ne luberet vivere.
<pl. merc.  61>	 sese extemplo ex ephebis postquam excesserit,
<pl. merc.  62>	 non, ut ego, amori neque desidiae in otio
<pl. merc.  63>	 operam dedisse, neque potestatem sibi
<pl. merc.  64>	 fuisse; adeo arte cohibitum esse se a patre:
<pl. merc.  65>	 multo opere immundo rustico se exercitum,
<pl. merc.  66>	 neque nisi quinto anno quoque positum visere
<pl. merc.  67>	 urbem, atque extemplo inde, ut spectavisset peplum,
<pl. merc.  68>	 rus rusum confestim exigi solitum a patre.
<pl. merc.  69>	 ibi multo primum sese familiarium
<pl. merc.  70>	 laboravisse, quom haec pater sibi diceret:
<pl. merc.  71>	 'tibi aras, tibi occas, tibi seris, tibi idem metis,
<pl. merc.  72>	 tibi denique iste pariet laetitiam labos.'
<pl. merc.  73>	 postquam recesset vita patrio corpore,
<pl. merc.  74>	 agrum se vendidisse atque ea pecunia
<pl. merc.  75>	 navem, metretas quae trecentas tolleret,
<pl. merc.  76>	 parasse atque ea se mercis mercatum undique,
<pl. merc.  77>	 adeo dum, quae tum haberet, peperisset bona;
<pl. merc.  78>	 me idem decere, si ut deceret me forem.
<pl. merc.  79-80>	 ego me ubi invisum meo patri esse intellego
<pl. merc.  81>	 atque odio me esse quoi placere aequom fuit,
<pl. merc.  82>	 amens amansque ut animum offirmo meum,
<pl. merc.  83>	 dico esse iturum me mercatum, si velit:
<pl. merc.  84>	 amorem missum facere me, dum illi obsequar.
<pl. merc.  85>	 agit gratias mi atque ingenium adlaudat meum;
<pl. merc.  86>	 sed mea promissa non neglexit persequi.
<pl. merc.  87>	 aedificat navem cercurum et mercis emit,
<pl. merc.  88>	 parata navi imponit, praeterea mihi
<pl. merc.  89>	 talentum argenti ipsus sua adnumerat manu;
<pl. merc.  90>	 servom una mittit, qui olim puero parvolo
<pl. merc.  91>	 mihi paedagogus fuerat, quasi uti mihi foret
<pl. merc.  92>	 custos. his sic confectis navem solvimus.
<pl. merc.  93>	 Rhodum venimus, ubi quas merces vexeram
<pl. merc.  94>	 omnis ut volui vendidi ex sententia.
<pl. merc.  95>	 lucrum ingens facio praeterquam mihi meus pater
<pl. merc.  96>	 dedit aestimatas merces: ita peculium
<pl. merc.  97>	 conficio grande. sed dum in portu illi ambulo,
<pl. merc.  98>	 hospes me quidam adgnovit, ad cenam vocat.
<pl. merc.  99>	 venio, decumbo acceptus hilare atque ampliter.
<pl. merc.  100>	 discubitum noctu ut imus, ecce ad me advenit
<pl. merc.  101>	 mulier, qua mulier alia nullast pulchrior;
<pl. merc.  102>	 ea nocte mecum illa hospitis iussu fuit.
<pl. merc.  103>	 vosmet videte quam mihi valde placuerit:
<pl. merc.  104>	 postridie hospitem adeo, oro ut vendat mihi,
<pl. merc.  105>	 dico eius pro meritis gratum me et munem fore.
<pl. merc.  106>	 quid verbis opus est? emi, atque advexi heri.
<pl. merc.  107>	 eam me advexisse nolo resciscat pater.
<pl. merc.  108>	 modo eam reliqui ad portum in navi et servolum.
<pl. merc.  109>	 sed quid currentem servom a portu conspicor,
<pl. merc.  110>	 quem navi abire vetui? timeo quid siet.
<pl. merc.  111>	 Ex summis opibus viribusque usque experire, nitere,
<pl. merc.  112>	 erus ut minor opera tua servetur: agedum, Acanthio,
<pl. merc.  113>	 abige abs te lassitudinem, cave pigritiae praeverteris.
<pl. merc.  114>	 simul enicat suspiritus (vix suffero hercle anhelitum),
<pl. merc.  115>	 simul autem plenis semitis qui adversum eunt: aspellito,
<pl. merc.  116>	 detrude, deturba in viam. haec disciplina hic pessumast:
<pl. merc.  117>	 currenti properanti haud quisquam dignum habet decedere.
<pl. merc.  118>	 ita tres simitu res agendae sunt, quando unam occeperis:
<pl. merc.  119>	 et currendum et pugnandum et autem iurigandum est in via.
<pl. merc.  120>	 Quid illuc est quod ille tam expedite exquirit cursuram sibi?
<pl. merc.  121>	 curaest, negoti quid sit aut quid nuntiet. Nugas ago.
<pl. merc.  122>	 quam restito, tam maxime res in periclo vortitur.
<pl. merc.  123>	 Mali nescio quid nuntiat. Genua hunc cursorem deserunt;
<pl. merc.  124>	 perii, seditionem facit lien, occupat praecordia,
<pl. merc.  125>	 perii, animam nequeo vertere, nimis nihili tibicen siem.
<pl. merc.  126>	 [At tu edepol sume laciniam atque absterge sudorem tibi.]
<pl. merc.  127>	 numquam edepol omnes balineae mi hanc lassitudinem eximent.
<pl. merc.  128>	 domin an foris dicam esse erum Charinum? Ego animi pendeo.
<pl. merc.  129>	 quid illud sit negoti lubet scire, ex hoc metu ut eximar.
<pl. merc.  130>	 At etiam asto? at etiam cesso foribus facere hisce assulas?
<pl. merc.  131>	 aperite aliquis. ubi Charinus est erus? domin est an foris?
<pl. merc.  132>	 num quisquam adire ad ostium dignum arbitratur? Ecce me,
<pl. merc.  133>	 Acanthio, quem quaeris. Nusquamst disciplina ignavior.
<pl. merc.  134>	 Quae te malae res agitant? Multae, ere, te atque me.
<pl. merc.  135>	 Quid est negoti? Periimus.
<pl. merc.  136>	 Principium id inimicis dato.
<pl. merc.  136>	 At tibi sortito id optigit.
<pl. merc.  137>	 Loquere id negoti quidquid est. Placide, volo adquiescere.
<pl. merc.  138>	 tua causa rupi ramites, iam dudum sputo sanguinem.
<pl. merc.  139>	 Resinam ex melle Aegyptiam vorato, salvom feceris.
<pl. merc.  140>	 At edepol tu calidam picem bibito, aegritudo abscesserit.
<pl. merc.  141>	 Hominem ego iracundiorem quam te novi neminem.
<pl. merc.  142>	 At ego maledicentiorem quam te novi neminem.
<pl. merc.  143>	 Sin saluti quod tibi esse censeo, id consuadeo?
<pl. merc.  144>	 Apage istiusmodi salutem, cum cruciatu quae advenit.
<pl. merc.  145>	 Dic mihi, an boni quid usquamst, quod quisquam uti possiet
<pl. merc.  146>	 sine malo omni, aut ne laborem capias cum illo uti voles?
<pl. merc.  147>	 Nescio ego istaec: philosophari numquam didici neque scio.
<pl. merc.  148>	 ego bonum, malum quo accedit, mihi dari haud desidero.
<pl. merc.  149>	 Cedo tuam mihi dexteram, agedum, Acanthio. Em dabitur, tene.
<pl. merc.  150>	 Vin tu te mihi obsequentem esse an nevis? Opera licet
<pl. merc.  151>	 experiri, qui me rupi causa currendo tua,
<pl. merc.  152>	 ut quae scirem scire actutum tibi liceret. Liberum
<pl. merc.  153>	 caput tibi faciam cis paucos mensis. Palpo percutis.
<pl. merc.  154-155>	 Egon ausim tibi usquam quicquam facinus falsum proloqui?
<pl. merc.  156>	 quin iam prius quam sum elocutus, scis si mentiri volo. Ah,
<pl. merc.  157>	 lassitudinem hercle verba tua mihi addunt, enicas.
<pl. merc.  158>	 Sicine mi obsequens es? Quid vis faciam? Tun? id quod volo.
<pl. merc.  159>	 Quid id est igitur quod vis? Dicam. Dice. At enim placide volo.
<pl. merc.  160>	 Dormientis spectatores metuis ne ex somno excites?
<pl. merc.  161>	 Vae tibi. Tibi equidem a portu adporto hoc--- Quid fers? dic mihi.
<pl. merc.  162>	 Vim metum, cruciatum curam, iurgiumque atque inopiam.
<pl. merc.  163>	 Perii, tu quidem thensaurum huc mi adportavisti mali.
<pl. merc.  164>	 nullus sum. Immo es--- Scio iam, miserum dices tu. Dixi ego tacens.
<pl. merc.  165>	 Quid istuc est mali? Ne rogites, maxumum infortunium est.
<pl. merc.  166>	 Obsecro, dissolve iam me; nimis diu animi pendeo.
<pl. merc.  167>	 Placide, multa exquirere etiam prius volo quam vapulem.
<pl. merc.  168>	 Hercle vero vapulabis, nisi iam loquere aut hinc abis.
<pl. merc.  169>	 Hoc sis vide, ut palpatur. nullust, quando occepit, blandior.
<pl. merc.  170>	 Obsecro hercle oroque ut istuc quid sit actutum indices,
<pl. merc.  171>	 quandoquidem mihi supplicandum servolo video meo.
<pl. merc.  172>	 Tandem indignus videor? Immo dignus. Equidem credidi.
<pl. merc.  173>	 Obsecro, num navis periit? Salvast navis, ne time.
<pl. merc.  174>	 Quid alia armamenta? Salva et sana sunt. Quin tu expedis
<pl. merc.  175>	 quid siet quod me per urbem currens quaerebas modo.
<pl. merc.  176>	 Tu quidem ex ore orationem mi eripis. Taceo. Tace.
<pl. merc.  177>	 credo, si boni quid ad te nuntiem, instes acriter,
<pl. merc.  178>	 qui nunc, quom malum audiendumst, flagitas me ut eloquar.
<pl. merc.  179>	 Obsecro hercle te, istuc ut tu mihi malum facias palam.
<pl. merc.  180>	 Eloquar, quandoquidem me oras. tuos pater--- Quid meus pater?
<pl. merc.  181>	 Tuam amicam--- Quid eam? Vidit. Vidit? vae misero mihi.
<pl. merc.  182>	 [hoc quod te rogo responde. Quin tu, si quid vis, roga.]
<pl. merc.  183>	 Qui potuit videre? Oculis. Quo pacto? Hiantibus.
<pl. merc.  184>	 In hinc dierectus? nugare in re capitali mea.
<pl. merc.  185>	 Qui, malum, ego nugor, si tibi quod me rogas respondeo?
<pl. merc.  186>	 Certen vidit? Tam hercle certe quam ego te aut tu me vides.
<pl. merc.  187>	 Vbi eam vidit? Intus intra navem, ut prope astitit;
<pl. merc.  188>	 et cum ea confabulatust. Perdidisti me, pater.
<pl. merc.  189>	 eho tu, eho tu, quin cavisti ne eam videret, verbero?
<pl. merc.  190>	 quin, sceleste, abstrudebas, ne eam conspiceret pater?
<pl. merc.  191>	 Quia negotiosi eramus nos nostris negotiis:
<pl. merc.  192>	 armamentis complicandis [et] componendis studuimus.
<pl. merc.  193>	 dum haec aguntur, lembo advehitur tuos pater pauxillulo,
<pl. merc.  194>	 neque quisquam hominem conspicatust, donec in navem subit.
<pl. merc.  195>	 Nequiquam, mare, subterfugi a tuis tempestatibus:
<pl. merc.  196>	 equidem me iam censebam esse in terra atque in tuto loco,
<pl. merc.  197>	 verum video med ad saxa ferri saevis fluctibus.
<pl. merc.  198>	 loquere porro, quid sit actum. Postquam aspexit mulierem,
<pl. merc.  199-200>	 rogitare occepit cuia esset. Quid respondit? Ilico
<pl. merc.  201>	 occucurri atque interpello, matri te ancillam tuae
<pl. merc.  202>	 emisse illam. Visun est tibi credere id? Etiam rogas?
<pl. merc.  203>	 sed scelestus subigitare occepit. Illamne, obsecro?
<pl. merc.  204>	 Mirum quin me subigitaret. Edepol cor miserum meum,
<pl. merc.  205>	 quod guttatim contabescit, quasi in aquam indideris salem.
<pl. merc.  206>	 perii. Em istuc unum verbum dixisti verissimum.
<pl. merc.  207>	 stultitia istaec est. Quid faciam? credo, non credet pater,
<pl. merc.  208>	 si illam matri meae me emisse dicam; post autem mihi
<pl. merc.  209>	 scelus videtur, me parenti proloqui mendacium.
<pl. merc.  210>	 neque ille credet, neque credibile est forma eximia mulierem,
<pl. merc.  211>	 eam me emisse ancillam matri. Non taces, stultissime?
<pl. merc.  212>	 credet hercle, nam credebat iam mihi. Metuo miser,
<pl. merc.  213>	 ne patrem prehendat, ut sit gesta res, suspicio.
<pl. merc.  214>	 hoc quod te rogo responde quaeso. Quaeso quid rogas?
<pl. merc.  215>	 Num esse amicam suspicari visus est? Non visus est.
<pl. merc.  216>	 quin quicque ut dicebam mihi credebat. Verum, ut tibi quidem
<pl. merc.  217>	 visus est. Non, sed credebat. Vae mihi misero, nullus sum.
<pl. merc.  218>	 sed quid ego hic in lamentando pereo, ad navem non eo?
<pl. merc.  219>	 sequere. Si istac ibis, commodum obviam venies patri;
<pl. merc.  220>	 postea aspiciet te timidum esse atque exanimatum: ilico
<pl. merc.  221>	 retinebit, rogitabit unde illam emeris, quanti emeris:
<pl. merc.  222>	 timidum temptabit te. Hac ibo potius. iam censes patrem
<pl. merc.  223>	 abiisse a portu? Quin ea ego huc praecucurri gratia,
<pl. merc.  224>	 ne te opprimeret imprudentem atque electaret. Optime.---
<pl. merc.  225>	 Miris modis di ludos faciunt hominibus
<pl. merc.  226>	 mirisque exemplis somnia in somnis danunt.
<pl. merc.  227>	 velut ego nocte hac quae praeteriit proxuma
<pl. merc.  228>	 in somnis egi satis et fui homo exercitus.
<pl. merc.  229>	 mercari visus mihi sum formosam capram;
<pl. merc.  230>	 ei ne noceret quam domi ante habui capram
<pl. merc.  231>	 neu discordarent, si ambae in uno essent loco,
<pl. merc.  232>	 posterius quam mercatus fueram, visus sum
<pl. merc.  233>	 in custodelam simiae concredere.
<pl. merc.  234>	 ea simia adeo post haud multo ad me venit,
<pl. merc.  235>	 male mihi precatur et facit convicium:
<pl. merc.  236>	 ait sese illius opera atque adventu caprae
<pl. merc.  237>	 flagitium et damnum fecisse haud mediocriter;
<pl. merc.  238>	 dicit capram, quam dederam servandam sibi,
<pl. merc.  239>	 suae uxoris dotem ambedisse oppido.
<pl. merc.  240>	 mi illud videri mirum, ut una illaec capra
<pl. merc.  241>	 uxoris simiai dotem ambederit.
<pl. merc.  242>	 instare factum simia, atque hoc denique
<pl. merc.  243>	 respondet, ni properem illam ab sese abducere,
<pl. merc.  244>	 ad me domum intro ad uxorem ducturum meam.
<pl. merc.  245>	 atque oppido hercle bene velle illi visus sum,
<pl. merc.  246>	 ast non habere cui commendarem capram;
<pl. merc.  247>	 quo magis quid facerem cura cruciabar miser.
<pl. merc.  248>	 interea ad me haedus visust adgredirier,
<pl. merc.  249>	 infit mihi praedicare, sese ab simia
<pl. merc.  250>	 capram abduxisse, et coepit inridere me;
<pl. merc.  251>	 ego enim lugere atque abductam illam aegre pati.
<pl. merc.  252>	 hoc quam ad rem credam pertinere somnium,
<pl. merc.  253>	 nequeo invenire; nisi capram illam suspicor
<pl. merc.  254>	 iam me invenisse quae sit aut quid voluerit.
<pl. merc.  255>	 ad portum hinc abii mane cum luci simul;
<pl. merc.  256>	 postquam id quod volui transegi, atque ego conspicor
<pl. merc.  257>	 navem ex Rhodo quast heri advectus filius;
<pl. merc.  258>	 conlibitumst illuc mihi nescio qui visere:
<pl. merc.  259>	 inscendo in lembum atque ad navem devehor.
<pl. merc.  260>	 atque ego illi aspicio forma eximia mulierem,
<pl. merc.  261>	 filius quam advexit meus matri ancillam suae.
<pl. merc.  262>	 quam ego postquam aspexi, non ita amo ut sani solent
<pl. merc.  263>	 homines, sed eodem pacto ut insani solent.
<pl. merc.  264>	 amavi hercle equidem ego olim in adulescentia,
<pl. merc.  265>	 verum ad hoc exemplum numquam, ut nunc insanio.
<pl. merc.  266>	 unum quidem hercle iam scio, periisse me;
<pl. merc.  267>	 vosmet videte ceterum quanti siem.
<pl. merc.  268>	 nunc hoc profecto sic est: haec illast capra;
<pl. merc.  269>	 verum hercle simia illa atque haedus mihi malum
<pl. merc.  270>	 adportant, atque eos esse quos dicam hau scio.
<pl. merc.  271>	 sed conticiscam, nam eccum it vicinus foras.
<pl. merc.  272>	 Profecto ego illunc hircum castrari volo,
<pl. merc.  273>	 ruri qui vobis exhibet negotium.
<pl. merc.  274>	 Nec omen illud mihi nec auspicium placet.
<pl. merc.  275>	 quasi hircum metuo ne uxor me castret mea.
<pl. merc.  276>	 [atque illius haec nunc simiae partis ferat.]
<pl. merc.  277>	 I tu hinc ad villam atque istos rastros vilico
<pl. merc.  278>	 Pisto ipsi facito coram ut tradas in manum.
<pl. merc.  279>	 uxori facito ut nunties, negotium
<pl. merc.  280>	 mihi esse in urbe, ne me exspectet; nam mihi
<pl. merc.  281>	 tris hodie litis iudicandas dicito.
<pl. merc.  282>	 ei, et hoc memento dicere. Numquid amplius?
<pl. merc.  283>	 Tantumst. Lysimache, salve. Euge, Demipho,
<pl. merc.  284>	 salveto. quid agis? quid fit? Quod miserrumus.
<pl. merc.  285>	 Di melius faxint. Di hoc quidem faciunt. Quid est?
<pl. merc.  286>	 Dicam, si videam tibi esse operam aut otium.
<pl. merc.  287>	 Quamquam negotiumst, si quid vis, Demipho,
<pl. merc.  288>	 non sum occupatus umquam amico operam dare.
<pl. merc.  289>	 Benignitatem tuam mi experto praedicas.
<pl. merc.  290>	 quid tibi ego aetatis videor? Acherunticus,
<pl. merc.  291>	 senex vetus, decrepitus. Pervorse vides.
<pl. merc.  292>	 puer sum, Lysimache, septuennis. Sanun es,
<pl. merc.  293>	 qui puerum te esse dicas? Vera praedico.
<pl. merc.  294>	 Modo hercle in mentem venit, quid tu diceres:
<pl. merc.  295>	 senex quom extemplo est, iam nec sentit nec sapit,
<pl. merc.  296>	 aiunt solere eum rusum repuerascere.
<pl. merc.  297>	 Immo bis tanto valeo quam valui prius.
<pl. merc.  298>	 Bene hercle factum, et gaudeo. Immo si scias,
<pl. merc.  299>	 oculis quoque etiam plus iam video quam prius.
<pl. merc.  300>	 Benest. Malae rei dico. Iam istuc non benest.
<pl. merc.  301>	 Sed ausimne ego tibi eloqui fideliter?
<pl. merc.  302>	 Audacter. Animum advorte. Fiet sedulo.
<pl. merc.  303>	 Hodie ire in ludum occepi litterarium,
<pl. merc.  304>	 Lysimache. ternas scio iam. Quid ternas? Amo.
<pl. merc.  305>	 Tun capite cano amas, senex nequissime?
<pl. merc.  306>	 Si canum seu istuc rutilum sive atrumst, amo.
<pl. merc.  307>	 Ludificas nunc tu me hic, opinor, Demipho.
<pl. merc.  308>	 Decide collum stanti, si falsum loquor;
<pl. merc.  309>	 vel, ut scias me amare, cape cultrum ac seca
<pl. merc.  310>	 digitum vel aurem vel tu nasum vel labrum:
<pl. merc.  311>	 si movero me seu secari sensero,
<pl. merc.  312>	 Lysimache, auctor sum ut me amando enices.
<pl. merc.  313>	 Si umquam vidistis pictum amatorem, em illic est.
<pl. merc.  314>	 nam meo quidem animo vetulus decrepitus senex
<pl. merc.  315>	 tantidemst quasi sit signum pictum in pariete.
<pl. merc.  316>	 Nunc tu me, credo, castigare cogitas.
<pl. merc.  317>	 Egon te? Nihil est iam quod tu mihi suscenseas:
<pl. merc.  318>	 fecere tale ante alii spectati viri.
<pl. merc.  319-320>	 humanum amarest, humanum autem ignoscerest:
<pl. merc.  321>	 ne sis me obiurga, hoc non voluntas me impulit.
<pl. merc.  322>	 Quin non obiurgo. At ne deteriorem tamen
<pl. merc.  323>	 hoc facto ducas. Egon te? ah, ne di siverint.
<pl. merc.  324>	 Vide sis modo etiam. Visumst. Certen? Perdis me.
<pl. merc.  325>	 hic homo ex amore insanit. numquid vis? Vale.
<pl. merc.  326>	 Ad portum propero, nam ibi mihi negotium est.
<pl. merc.  327>	 Bene ambulato. Bene vale.--- Bene sit tibi.
<pl. merc.  328>	 quin mihi quoque etiamst ad portum negotium.
<pl. merc.  329>	 nunc adeo ibo illuc. sed optume gnatum meum
<pl. merc.  330>	 video eccum. opperiar hominem. hoc nunc mihi viso opust,
<pl. merc.  331>	 huic persuadere quo modo potis siem,
<pl. merc.  332>	 ut illam vendat neve det matri suae;
<pl. merc.  333>	 nam ei dono advexe audivi. sed praecauto opust,
<pl. merc.  334>	 ne hic illam me animum adiecisse aliqua sentiat.
<pl. merc.  335>	 Homo me miserior nullust aeque, opinor,
<pl. merc.  336>	 neque advorsa cui plura sint sempiterna;
<pl. merc.  337>	 satin quidquid est, quam rem agere occepi,
<pl. merc.  338>	 proprium nequit mihi evenire quod cupio?
<pl. merc.  339>	 ita mihi mala res aliqua obicitur,
<pl. merc.  340>	 bonum quae meum comprimit consilium.
<pl. merc.  341>	 miser amicam mihi paravi, animi causa, pretio eripui,
<pl. merc.  342>	 ratus clam patrem me meum posse habere:
<pl. merc.  343>	 is rescivit et vidit, et perdidit me;
<pl. merc.  344>	 neque is cum roget quid loquar cogitatumst,
<pl. merc.  345>	 ita animi decem in pectore incerti certant.
<pl. merc.  346>	 nec quid corde nunc consili capere possim
<pl. merc.  347>	 scio, tantus cum cura meost error animo,
<pl. merc.  348>	 dum servi mei perplacet mihi consilium,
<pl. merc.  349>	 dum rursum haud placet nec pater potis videtur
<pl. merc.  350>	 induci ut putet matri ancillam emptam esse illam.
<pl. merc.  351>	 nunc si dico ut res est atque illam mihi me
<pl. merc.  352>	 emisse indico, quem ad modum existumet me?
<pl. merc.  353>	 atque illam abstrahat, trans mare hinc venum asportet;
<pl. merc.  354-355>	 scio saevos quam sit, domo doctus. igitur
<pl. merc.  356>	 hocine est amare? arare mavelim, quam sic amare.
<pl. merc.  357>	 iam hinc olim invitum domo extrusit ab se,
<pl. merc.  358>	 mercatum ire iussit: ibi hoc malum ego inveni.
<pl. merc.  359>	 ubi voluptatem aegritudo vincat, quid ibi inest amoeni?
<pl. merc.  360>	 nequiquam abdidi, abscondidi, abstrusam habebam:
<pl. merc.  361>	 muscast meus pater, nil potest clam illum haberi,
<pl. merc.  362>	 nec sacrum nec tam profanum quicquam est, quin ibi ilico adsit.
<pl. merc.  363>	 nec, qui rebus meis confidam mi ulla spes in corde certast.
<pl. merc.  364>	 Quid illuc est quod solus secum fabulatur filius?
<pl. merc.  365>	 sollicitus mihi nescio qua re videtur. Attatae,
<pl. merc.  366>	 meus pater hic quidem est quem video. ibo, adloquar. quid fit, pater?
<pl. merc.  367>	 Vnde incedis, quid festinas, gnate mi? Recte, pater.
<pl. merc.  368>	 Ita volo, sed istuc quid est, tibi quod commutatust color?
<pl. merc.  369>	 numquid tibi dolet? Nescio quid meo animost aegre, pater.
<pl. merc.  370>	 poste hac nocte non quievi satis mea ex sententia.
<pl. merc.  371>	 [Per mare ut , nunc oculi terram mirantur tui.
<pl. merc.  372>	 Magis opinor--- Id est profecto; verum actutum abscesserit.]
<pl. merc.  373>	 ergo edepol palles. si sapias, eas ac decumbas domi.
<pl. merc.  374>	 Otium non est: mandatis rebus praevorti volo.
<pl. merc.  375>	 Cras agito, perendie agito. Saepe ex te audivi, pater:
<pl. merc.  376>	 rei mandatae omnis sapientis primum praevorti decet.
<pl. merc.  377>	 Age igitur; nolo advorsari tuam advorsum sententiam.
<pl. merc.  378>	 Salvos sum, siquidem isti dicto solida et perpetuast fides.
<pl. merc.  379>	 Quid illuc est quod ille a me solus se in consilium sevocat?
<pl. merc.  380>	 [iam] non vereor ne illam me amare hic potuerit resciscere;
<pl. merc.  381>	 quippe haud etiam quicquam inepte feci, amantes ut solent.
<pl. merc.  382>	 Res adhuc quidem hercle in tutost, nam hunc nescire sat scio
<pl. merc.  383>	 de illa amica; quod si sciret, esset alia oratio.
<pl. merc.  384>	 Quin ego hunc adgredior de illa? Quin ego hinc me amolior?
<pl. merc.  385>	 eo ego, ut quae mandata amicus amicis tradam. Immo mane;
<pl. merc.  386>	 paucula etiam sciscitare prius volo. Dic quid velis.
<pl. merc.  387>	 Vsquene valuisti? Perpetuo recte, dum quidem illic fui;
<pl. merc.  388>	 verum in portum huc ut sum advectus, nescio qui animus mihi dolet.
<pl. merc.  389>	 Nausea edepol factum credo; verum actutum abscesserit.
<pl. merc.  390>	 sed quid ais? ecquam tu advexti tuae matri ancillam e Rhodo?
<pl. merc.  391>	 Advexi. Quid? ea ut videtur mulier? Non edepol mala.
<pl. merc.  392>	 Vt moratast? Nullam vidi melius mea sententia.
<pl. merc.  393>	 Mihi quidem edepol visast, quom illam vidi. Eho an vidisti, pater?
<pl. merc.  394>	 Vidi. verum non ex usu nostrost, neque adeo placet.
<pl. merc.  395>	 Qui vero? Quia non nostra formam habet dignam domo.
<pl. merc.  396>	 nihil opust nobis ancilla nisi quae texat, quae molat,
<pl. merc.  397>	 lignum caedat, pensum faciat, aedis verrat, vapulet,
<pl. merc.  398>	 quae habeat cottidianum familiae coctum cibum:
<pl. merc.  399>	 horunc illa nihilum quicquam facere poterit. Admodum.
<pl. merc.  400>	 ea causa equidem illam emi, dono quam darem matri meae.
<pl. merc.  401-402>	 Ne duas, neve te advexisse dixeris. Di me adiuvant.
<pl. merc.  403>	 Labefacto paulatim. verum quod praeterii dicere,
<pl. merc.  404>	 neque illa matrem satis honeste tuam sequi poterit comes,
<pl. merc.  405>	 neque sinam. Qui vero? Quia illa forma matrem familias
<pl. merc.  406>	 flagitium sit si sequatur; quando incedat per vias,
<pl. merc.  407>	 contemplent, conspiciant omnes, nutent, nictent, sibilent,
<pl. merc.  408>	 vellicent, vocent, molesti sint; occentent ostium:
<pl. merc.  409>	 impleantur elegeorum meae fores carbonibus.
<pl. merc.  410>	 atque, ut nunc sunt maledicentes homines, uxori meae
<pl. merc.  411>	 mihique obiectent lenocinium facere. nam quid eost opus?
<pl. merc.  412>	 Hercle qui tu recte dicis, et tibi adsentior.
<pl. merc.  413>	 sed quid illa nunc fiet? Recte. ego emero matri tuae
<pl. merc.  414>	 ancillam viraginem aliquam non malam, forma mala,
<pl. merc.  415>	 ut matrem addecet familias, aut Syram aut Aegyptiam:
<pl. merc.  416>	 ea molet, coquet, conficiet pensum, pinsetur flagro,
<pl. merc.  417>	 neque propter eam quicquam eveniet nostris foribus flagiti.
<pl. merc.  418>	 Quid si igitur reddatur illi unde empta est? Minime gentium.
<pl. merc.  419>	 Dixit se redhibere, si non placeat. Nihil istoc opust:
<pl. merc.  420>	 litigari nolo ego usquam, tuam autem accusari fidem;
<pl. merc.  421>	 multo edepol si quid faciendumst facere damni mavolo,
<pl. merc.  422>	 quam opprobramentum aut flagitium muliebre exferri domo.
<pl. merc.  423>	 me tibi illam posse opinor luculente vendere.
<pl. merc.  424-425>	 Dum quidem hercle ne minoris vendas quam ego emi, pater.
<pl. merc.  426>	 Tace modo: senex est quidam, qui illam mandavit mihi
<pl. merc.  427>	 ut emerem aut ad istanc faciem. At mihi quidam adulescens, pater,
<pl. merc.  428>	 mandavit ad illam faciem, ita ut illaec est, emerem sibi.
<pl. merc.  429>	 Viginti minis opinor posse me illam vendere.
<pl. merc.  430>	 At ego si velim, iam dantur septem et viginti minae.
<pl. merc.  431>	 At ego--- Quin ego, inquam--- Ah, nescis quid dicturus sum, tace.
<pl. merc.  432>	 tris minas accudere etiam possum, ut triginta sient.
<pl. merc.  433>	 Quo vortisti? Ad illum qui emit. Vbinamst is homo gentium?
<pl. merc.  434-435>	 Eccillum video. iubet quinque me addere etiam nunc minas.
<pl. merc.  436>	 Hercle illunc divi infelicent, quisquis est. Ibidem mihi
<pl. merc.  437>	 etiam nunc adnutat addam sex minas. Septem mihi.
<pl. merc.  438>	 Numquam edepol me vincet hodie. Commodis poscit, pater.
<pl. merc.  439>	 Nequiquam poscit: ego habeo. At illic pollicitust prior.
<pl. merc.  440>	 Nihili facio. Quinquaginta poscit. Non centum datur.
<pl. merc.  441>	 potine ut ne licitere advorsum mei animi sententiam?
<pl. merc.  442>	 maximam hercle habebis praedam: ita ille est, quoi emitur, senex;
<pl. merc.  443>	 sanus non est ex amore illius. quod posces feres.
<pl. merc.  444>	 Certe edepol adulescens ille, cui ego emo, efflictim perit
<pl. merc.  445>	 eius amore. Multo hercle ille magis senex, si tu scias.
<pl. merc.  446>	 Numquam edepol fuit neque fiet ille senex insanior
<pl. merc.  447>	 ex amore quam ille adulescens cui ego do hanc operam, pater.
<pl. merc.  448>	 Quiesce, inquam. istanc rem ego recte videro. Quid ais? Quid est?
<pl. merc.  449>	 Non ego illam mancupio accepi. Sed ille illam accipiet. sine.
<pl. merc.  450>	 Non potes tu lege vendere illam. Ego aliquid videro.
<pl. merc.  451>	 Post autem communest illa mihi cum alio. qui scio
<pl. merc.  452>	 quid sit ei animi, venirene eam velit an non velit?
<pl. merc.  453>	 Ego scio velle. At pol ego esse credo aliquem qui non velit.
<pl. merc.  454>	 Quid id mea refert? Quia illi suam rem esse aequomst in manu.
<pl. merc.  455>	 Quid ais? Communis mihi illa est cum illo: is hic nunc non adest.
<pl. merc.  456>	 Prius respondes quam rogo. Prius tu emis quam vendo, pater.
<pl. merc.  457>	 nescio, inquam, velit ille illam necne abalienarier.
<pl. merc.  458>	 Quid? illi quoidam qui mandavit tibi si emetur, tum volet,
<pl. merc.  459>	 si ego emo illi qui mandavit, tum ille nolet? nihil agis.
<pl. merc.  460>	 numquam edepol quisquam illam habebit potius quam ille quem ego volo.
<pl. merc.  461>	 Certumnest? Censen certum esse? quin ad navem iam hinc eo,
<pl. merc.  462>	 ibi venibit. Vin me tecum illo ire? Nolo. Non places.
<pl. merc.  463>	 Meliust te, quae sunt mandatae res tibi, praevortier.
<pl. merc.  464>	 Tu prohibes. At me incusato: te fecisse sedulo.
<pl. merc.  465>	 ad portum ne bitas, dico iam tibi. Auscultabitur.
<pl. merc.  466>	 Ibo ad portum. ne hic resciscat, cauto opust: non ipse emam,
<pl. merc.  467>	 sed Lysimacho amico mandabo. is se ad portum dixerat
<pl. merc.  468>	 ire dudum. me moror quom hic asto.--- Nullus sum, occidi.
<pl. merc.  469>	 Pentheum diripuisse aiunt Bacchas: nugas maximas
<pl. merc.  470>	 fuisse credo, praeut quo pacto ego divorsus distrahor.
<pl. merc.  471>	 cur ego vivo? cur non morior? quid mihist in vita boni?
<pl. merc.  472>	 certumst, ibo ad medicum atque ibi me toxico morti dabo,
<pl. merc.  473>	 quando id mi adimitur, qua causa vitam cupio vivere.
<pl. merc.  474>	 Mane, mane obsecro, Charine. Quis me revocat? Eutychus,
<pl. merc.  475>	 tuos amicus et sodalis, simul vicinus proxumus.
<pl. merc.  476>	 Non tu scis, quantum malarum rerum sustineam. Scio;
<pl. merc.  477>	 omnia ego istaec auscultavi ab ostio, omnem rem scio.
<pl. merc.  478>	 Quid id est quod scis? Tuos pater volt vendere--- Omnem rem tenes.
<pl. merc.  479>	 Tuam amicam. Nimium multum scis. Tuis ingratiis.
<pl. merc.  480>	 Plurimum tu scis. sed qui scis esse amicam illam meam?
<pl. merc.  481>	 Tute heri ipsus mihi narrasti. Satin ut oblitus fui,
<pl. merc.  482>	 tibi me narravisse? Hau mirumst factum. Te nunc consulo.
<pl. merc.  483>	 responde: quo leto censes me ut peream potissimum?
<pl. merc.  484>	 Non taces? cave tu istuc dixis. Quid vis me igitur dicere?
<pl. merc.  485>	 Vin patri sublinere pulchre me os tuo? Sane volo.
<pl. merc.  486>	 Visne eam ad portum--- Qui potius quam voles? Atque eximam
<pl. merc.  487>	 mulierem pretio? Qui potius quam auro expendas? Vnde erit?
<pl. merc.  488>	 Achillem orabo, aurum ut mihi det, Hector qui expensus fuit.
<pl. merc.  489>	 Sanun es? Pol sanus si sim, non te medicum mi expetam.
<pl. merc.  490>	 Tanti quanti poscit, vin tanti illam emi? Auctarium
<pl. merc.  491>	 adicito vel mille nummum plus quam poscet. Iam tace.
<pl. merc.  492>	 sed quid ais? unde erit argentum quod des, quom poscet pater?
<pl. merc.  493>	 Invenietur, exquiretur, aliquid fiet; enicas.
<pl. merc.  494>	 Iam istuc 'aliquid fiet' metuo. Quin taces? Muto imperas.
<pl. merc.  495>	 Satin istuc mandatumst? Potin ut aliud cures? Non potest.
<pl. merc.  496>	 Bene vale. Non edepol possum prius quam tu ad me redieris.
<pl. merc.  497>	 Melius sanus sis. Vale, vince et me serva. Ego fecero.
<pl. merc.  498>	 domi maneto me. Ergo actutum face cum praeda recipias.---
<pl. merc.  499>	 Amice amico operam dedi: vicinus quod rogavit,
<pl. merc.  500>	 hoc emi mercimonium. mea es tu, sequere sane.
<pl. merc.  501>	 ne plora: nimis stulte facis, oculos corrumpis tales.
<pl. merc.  502>	 quin tibi quidem quod rideas magis est, quam ut lamentere.
<pl. merc.  503>	 Amabo ecastor, mi senex, eloquere--- Exquire quidvis.
<pl. merc.  504>	 Cur emeris me. Tene ego? ut quod imperetur facias,
<pl. merc.  505>	 item quod tu mihi si imperes, ego faciam. Facere certumst
<pl. merc.  506>	 pro copia et sapientia quae te velle arbitrabor.
<pl. merc.  507>	 Laboriosi nil tibi quicquam operis imperabo.
<pl. merc.  508>	 Namque edepol equidem, mi senex, non didici baiolare
<pl. merc.  509>	 nec pecua ruri pascere nec pueros nutricare.
<pl. merc.  510>	 Bona si esse vis, bene erit tibi. Tum pol ego perii misera.
<pl. merc.  511>	 Qui? Quia illim unde huc advecta sum, malis bene esse solitumst.
<pl. merc.  512>	 Quasi dicas nullam mulierem bonam esse. Haud equidem dico,
<pl. merc.  513>	 nec mos meust ut praedicem quod ego omnis scire credam.
<pl. merc.  514>	 Oratio edepol pluris est huius quam quanti haec emptast.
<pl. merc.  515>	 rogare hoc unum te volo. Roganti respondebo.
<pl. merc.  516>	 Quid ais tu? quid nomen tibi dicam esse? Pasicompsae.
<pl. merc.  517>	 Ex forma nomen inditumst. sed quid ais, Pasicompsa?
<pl. merc.  518>	 possin tu, si usus venerit, subtemen tenue nere?
<pl. merc.  519>	 Possum. Si tenue scis, scio te uberius posse nere.
<pl. merc.  520>	 De lanificio neminem metuo, una aetate quae sit.
<pl. merc.  521>	 Bonam hercle te et frugi arbitror, matura iam inde aetate
<pl. merc.  522>	 quom scis facere officium tuom, mulier. Pol docta didici.
<pl. merc.  523>	 operam accusari non sinam meam. Em istaec hercle res est.
<pl. merc.  524>	 ovem tibi eccillam dabo, natam annos sexaginta,
<pl. merc.  525>	 peculiarem. Mi senex, tam vetulam? Generis graecist;
<pl. merc.  526>	 eam si curabis, perbonast, tondetur nimium scite.
<pl. merc.  527>	 Honoris causa quidquid est quod dabitur gratum habebo.
<pl. merc.  528>	 Nunc, mulier, ne tu frustra sis, mea non es, ne arbitrere.
<pl. merc.  529>	 Dic igitur quaeso, quoia sum? Tuo ero redempta es rursum;
<pl. merc.  530>	 ego te redemi, ille mecum oravit. Animus rediit,
<pl. merc.  531>	 si mecum servatur fides. Bono animo es, liberabit
<pl. merc.  532>	 ille te homo: ita edepol deperit, atque hodie primum vidit.
<pl. merc.  533>	 Ecastor iam bienniumst, quom mecum rem coe+pit.
<pl. merc.  534>	 nunc, quando amicum te scio esse illius, indicabo.
<pl. merc.  535>	 Quid ais tu? iam bienniumst, quom tecum rem habet? Certo;
<pl. merc.  536>	 et inter nos coniuravimus, ego cum illo et ille mecum:
<pl. merc.  536a>	 ego cum viro et ille cum muliere, nisi cum illo aut ille mecum,
<pl. merc.  537>	 neuter stupri causa caput limaret. Di immortales,
<pl. merc.  538>	 etiam cum uxore non cubet? Amabo, an maritust?
<pl. merc.  539>	 neque est neque erit. Nolim quidem. homo hercle periuravit.
<pl. merc.  540>	 Nullum adulescentem plus amo. Puer est ille quidem, stulta.
<pl. merc.  541>	 nam illi quidem hau sane diust quom dentes exciderunt.
<pl. merc.  542>	 Quid, dentes? Nihil est. sequere sis. hunc me diem unum oravit
<pl. merc.  543>	 ut apud me praehiberem locum, ideo quia uxor rurist.---
<pl. merc.  544>	 Tandem impetravi ut egomet me corrumperem:
<pl. merc.  545>	 emptast amica clam uxorem et clam filium.
<pl. merc.  546>	 certumst, antiqua recolam et servibo mihi.
<pl. merc.  547>	 decurso spatio breve quod vitae relicuomst
<pl. merc.  548>	 voluptate, vino et amore delectavero.
<pl. merc.  549>	 nam hanc se bene habere aetatem nimiost aequius.
<pl. merc.  550>	 adulescens quom sis, tum quom est sanguis integer,
<pl. merc.  551>	 rei tuae quaerundae convenit operam dare;
<pl. merc.  552>	 demum igitur quom sis iam senex, tum in otium
<pl. merc.  553>	 te conloces, dum potes ames: id iam lucrumst
<pl. merc.  554>	 quod vivis. hoc ut dico, factis persequar.
<pl. merc.  555>	 interea tamen huc intro ad me invisam domum:
<pl. merc.  556>	 uxor me exspectat iam dudum esuriens domi;
<pl. merc.  557>	 iam iurgio enicabit, si intro rediero.
<pl. merc.  558>	 verum hercle postremo, utut est, non ibo tamen,
<pl. merc.  559>	 sed hunc vicinum prius conveniam quam domum
<pl. merc.  560>	 redeam; ut mihi aedis aliquas conducat volo,
<pl. merc.  561>	 ubi habitet istaec mulier. atque eccum it foras.
<pl. merc.  562>	 Adducam ego illum iam ad te, si convenero.
<pl. merc.  563>	 Me dicit. Quid ais, Demipho? Est mulier domi?
<pl. merc.  564>	 Quid censes? Quid si visam? Quid properas? mane.
<pl. merc.  565>	 Quid faciam? Quod opust facto facito ut cogites.
<pl. merc.  566>	 Quid cogitem? equidem hercle opus hoc facto existimo,
<pl. merc.  567>	 ut illo intro eam. Itane vero, vervex? intro eas?
<pl. merc.  568>	 Quid aliud faciam? Prius hoc ausculta, atque ades:
<pl. merc.  569>	 prius etiamst, quod te facere ego aequom censeo.
<pl. merc.  570>	 nam nunc si illuc intro ieris, amplecti voles,
<pl. merc.  571>	 confabulari atque osculari. Tu quidem
<pl. merc.  572>	 meum animum gestas: scis quid acturus siem.
<pl. merc.  573>	 Pervorse facies. Quodne ames--- Tanto minus.
<pl. merc.  574>	 ieiunitatis plenus, anima foetida,
<pl. merc.  575>	 senex hircosus tu osculere mulierem?
<pl. merc.  576>	 utine adveniens vomitum excutias mulieri?
<pl. merc.  577>	 scio pol te amare, quom istaec praemonstras mihi.
<pl. merc.  578>	 Quid si igitur unum faciam hoc? si censes, coquom
<pl. merc.  579>	 aliquem arripiamus, prandium qui percoquat
<pl. merc.  580>	 apud te hic usque ad vesperum. Em istuc censeo.
<pl. merc.  581>	 nunc tu sapienter loquere atque amatorie.
<pl. merc.  582>	 Quid stamus? quin ergo imus atque obsonium
<pl. merc.  583>	 curamus, pulchre ut simus? Equidem te sequor.
<pl. merc.  584>	 atque hercle invenies tu locum illi, si sapis:
<pl. merc.  585>	 nullum hercle praeter hunc diem illa apud med erit.
<pl. merc.  586>	 metuo ego uxorem, cras si rure redierit
<pl. merc.  587>	 ne illam hic offendat. Res parata est, sequere me.---
<pl. merc.  588>	 Sumne ego homo miser, qui nusquam bene queo quiescere?
<pl. merc.  589>	 si domi sum, foris est animus, sin foris sum, animus domist.
<pl. merc.  590>	 ita mi in pectore atque in corde facit amor incendium:
<pl. merc.  591>	 ni ex oculis lacrumae defendant, iam ardeat credo caput.
<pl. merc.  592>	 spem teneo, salutem amisi; redeat an non, nescio:
<pl. merc.  593>	 si opprimit pater quod dixit, exsulatum abiit salus;
<pl. merc.  594>	 sin sodalis quod promisit fecit, non abiit salus.
<pl. merc.  595>	 sed tamen dem si podagrosis pedibus esset Eutychus,
<pl. merc.  596>	 iam a portu rediisse potuit. id illi vitium maxumumst,
<pl. merc.  597>	 quod nimis tardus est advorsum mei animi sententiam.
<pl. merc.  598>	 sed in est, quem currentem video? ipsus est. ibo obviam.
<pl. merc.  599>	 nunc, quod restat, ei disperii: voltus neutiquam huius placet;
<pl. merc.  600>	 tristis incedit (pectus ardet, haereo), quassat caput.
<pl. merc.  601>	 Eutyche. Eu, Charine. Prius quam recipias anhelitum,
<pl. merc.  602>	 uno verbo eloquere: ubi ego sum? hicine an apud mortuos?
<pl. merc.  603>	 Neque apud mortuos neque hic es. Salvos sum, immortalitas
<pl. merc.  604>	 mihi data est: hic emit illam, pulchre os sublevit patri.
<pl. merc.  605>	 impetrabilior qui vivat nullus est. dice, obsecro:
<pl. merc.  606>	 si neque hic neque Acherunti sum, ubi sum? Nusquam gentium.
<pl. merc.  607>	 Disperii, illaec interemit me modo oratio.
<pl. merc.  608>	 Odiosast oratio, cum rem agas longinquom loqui.
<pl. merc.  609>	 Quidquid est, ad capita rerum perveni. Primum omnium:
<pl. merc.  610>	 periimus. Quin tu illud potius nuntias quod nescio?
<pl. merc.  611>	 Mulier alienata est abs te. Eutyche, capital facis.
<pl. merc.  612>	 Qui? Quia aequalem et sodalem, liberum civem, enicas.
<pl. merc.  613>	 Ne di sierint. Demisisti gladium in iugulum: iam cadam.
<pl. merc.  614>	 Quaeso hercle, animum ne desponde. Nullust quem despondeam.
<pl. merc.  615>	 loquere porro aliam malam rem. cui est empta? Nescio.
<pl. merc.  616>	 iam addicta atque abducta erat, quom ad portum venio. Vae mihi,
<pl. merc.  617>	 montis tu quidem mali in me ardentis iam dudum iacis.
<pl. merc.  618>	 perge, excrucia, carnufex, quandoquidem occepisti semel.
<pl. merc.  619>	 [ Non tibi istuc magis dividiaest, quam mihi hodie fuit.
<pl. merc.  620>	 Dic, quis emit? Nescio hercle. Em istucinest operam dare
<pl. merc.  621>	 bonum sodalem? Quid me facere vis? Idem quod me vides,
<pl. merc.  622>	 ut pereas. quin , hominis quae facies foret
<pl. merc.  623>	 qui illam emisset: eo si pacto posset indagarier
<pl. merc.  624>	 mulier? heu me miserum. Flere omitte, istuc quod nunc agis.]
<pl. merc.  625>	 Quid ego feci? Perdidisti me et fidem mecum tuam.
<pl. merc.  626>	 Di sciunt culpam meam istanc non esse ullam. Eugepae,
<pl. merc.  627>	 deos absentis testis memoras: qui ego istuc credam tibi?
<pl. merc.  628>	 Quia tibi in manu est quod credas, ego quod dicam, id mi in manust.
<pl. merc.  629>	 De istac re argutus es, ut par pari respondeas,
<pl. merc.  630>	 ad mandata claudus caecus mutus mancus debilis.
<pl. merc.  631>	 promittebas te os sublinere meo patri: egomet credidi
<pl. merc.  632>	 homini docto rem mandare, is lapidi mando maximo.
<pl. merc.  633>	 Quid ego facerem? Quid tu faceres? men rogas? requireres,
<pl. merc.  634>	 rogitares quis esset aut unde esset, qua prosapia,
<pl. merc.  635>	 civisne esset an peregrinus. Civem esse aibant Atticum.
<pl. merc.  636>	 Vbi habitaret invenires saltem, si nomen nequis.
<pl. merc.  637>	 Nemo aiebat scire. At saltem hominis faciem exquireres.
<pl. merc.  638>	 Feci. Qua forma esse aiebant igitur? Ego dicam tibi:
<pl. merc.  639>	 canum, varum, ventriosum, bucculentum, breviculum,
<pl. merc.  640>	 subnigris oculis, oblongis malis, pansam aliquantulum.
<pl. merc.  641>	 Non hominem mihi, sed thensaurum nescio quem memoras mali.
<pl. merc.  642>	 numquid est quod dicas aliud de illo? Tantum, quod sciam.
<pl. merc.  643>	 Edepol ne ille oblongis malis mihi dedit magnum malum.
<pl. merc.  644>	 non possum durare, certumst exulatum hinc ire me.
<pl. merc.  645>	 sed quam capiam civitatem, cogito, potissimum:
<pl. merc.  646>	 Megares, Eretriam, Corinthum, Chalcidem, Cretam, Cyprum,
<pl. merc.  647>	 Sicyonem, Cnidum, Zacynthum, Lesbiam, Boeotiam.
<pl. merc.  648>	 Cur istuc coeptas consilium? Quia enim me adflictat amor.
<pl. merc.  649>	 Quid tu ais? quid cum illuc, quo nunc ire paritas, veneris,
<pl. merc.  650>	 si ibi amare forte occipias atque item eius sit inopia,
<pl. merc.  651>	 iam inde porro aufugies, deinde item illinc, si item evenerit?
<pl. merc.  652>	 quis modus tibi exilio tandem eveniet, qui finis fugae?
<pl. merc.  653>	 quae patria aut domus tibi stabilis esse poterit? dic mihi.
<pl. merc.  654>	 cedo, si hac urbe abis, amorem te hic relicturum putas?
<pl. merc.  655>	 si id fore ita sat animo acceptum est, certum id, pro certo si habes,
<pl. merc.  656>	 quanto te satiust rus aliquo abire, ibi esse, ibi vivere
<pl. merc.  657>	 adeo dum illius te cupiditas atque amor missum facit?
<pl. merc.  658>	 Iam dixisti? Dixi. Frustra dixti. hoc mihi certissumumst.
<pl. merc.  659>	 eo domum, patrem atque matrem ut meos salutem, postea
<pl. merc.  660>	 clam patrem patria hac effugiam, aut aliquid capiam consili.---
<pl. merc.  661>	 Vt corripuit se repente atque abiit. heu misero mihi,
<pl. merc.  662>	 si ille abierit, mea factum omnes dicent esse ignavia.
<pl. merc.  663>	 certumst praeconum iubere iam quantum est conducier,
<pl. merc.  664>	 qui illam investigent, qui inveniant. post ad praetorem ilico
<pl. merc.  665>	 ibo, orabo, ut conquaestores det mi in vicis omnibus;
<pl. merc.  666>	 nam mihi nil relicti quicquam aliud iam esse intellego.---
<pl. merc.  667>	 Quoniam a viro ad me rus advenit nuntius,
<pl. merc.  668>	 rus non iturum, feci ego ingenium meum,
<pl. merc.  669>	 reveni, ut illum persequar qui me fugit.
<pl. merc.  670>	 sed anum non video consequi nostram Syram.
<pl. merc.  671>	 atque eccam incedit tandem. quin is ocius?
<pl. merc.  672>	 nequeo mecastor, tantum hoc onerist quod fero.
<pl. merc.  673>	 Quid oneris? Annos octoginta et quattuor;
<pl. merc.  674>	 et eodem accedit servitus, sudor, sitis:
<pl. merc.  675>	 simul haec quae porto deprimunt. Aliquid cedo
<pl. merc.  676>	 qui hanc vicini nostri aram augeam.
<pl. merc.  677>	 da sane hanc virgam lauri. abi tu intro. Eo.---
<pl. merc.  678>	 Apollo, quaeso te, ut des pacem propitius,
<pl. merc.  679>	 salutem et sanitatem nostrae familiae,
<pl. merc.  680>	 meoque ut parcas gnato pace propitius.
<pl. merc.  681>	 Disperii, perii misera, vae miserae mihi.
<pl. merc.  682>	 Satin tu sana es, obsecro? quid eiulas?
<pl. merc.  683>	 Dorippa, mea Dorippa. Quid clamas, obsecro?
<pl. merc.  684>	 Nescio quaest mulier intus hic in aedibus.
<pl. merc.  685>	 Quid, mulier? Mulier meretrix. Veron serio?
<pl. merc.  686>	 Nimium scis sapere, ruri quae non manseris.
<pl. merc.  687>	 quamvis insipiens poterat persentiscere
<pl. merc.  687a>	 * * *
<pl. merc.  688>	 illam esse amicam tui viri bellissumi.
<pl. merc.  689>	 Credo mecastor. Ei hac mecum, ut videas semul
<pl. merc.  690>	 tuam Alcumenam paelicem, Iuno mea.---
<pl. merc.  691>	 Ecastor vero istuc eo quantum potest.---
<pl. merc.  692>	 Parumne est malai rei, quod amat Demipho,
<pl. merc.  693>	 ni sumptuosus insuper etiam siet?
<pl. merc.  694>	 decem si vocasset summos ad cenam viros,
<pl. merc.  695>	 nimium obsonavit. sed coquos, quasi in mari
<pl. merc.  696>	 solet hortator remiges hortarier,
<pl. merc.  697>	 ita hortabatur. egomet conduxi coquom.
<pl. merc.  698>	 sed eum demiror non venire, ut iusseram.
<pl. merc.  699>	 sed quinam hinc a nobis exit? aperitur foris.
<pl. merc.  700>	 Miserior mulier me nec fiet, nec fuit,
<pl. merc.  701>	 tali viro quae nupserim. heu miserae mihi.
<pl. merc.  702>	 em quoi te et tua, quae tu habeas, commendes viro,
<pl. merc.  703>	 em quoi decem talenta dotis detuli,
<pl. merc.  704>	 haec ut viderem, ut ferrem has contumelias.
<pl. merc.  705>	 Perii hercle, rure iam rediit uxor mea:
<pl. merc.  706>	 vidisse credo mulierem in aedibus.
<pl. merc.  707>	 sed quae loquatur exaudire hinc non queo.
<pl. merc.  708>	 accedam propius. Vae miserae mi. Immo mihi.
<pl. merc.  709>	 Disperii. Equidem hercle oppido perii miser.
<pl. merc.  710>	 vidit. ut te omnes, Demipho, di perduint.
<pl. merc.  711>	 Pol hoc est, ire quod rus meus vir noluit.
<pl. merc.  712>	 Quid nunc ego faciam nisi uti adeam atque adloquar?
<pl. merc.  713>	 iubet salvere suos vir uxorem suam.
<pl. merc.  714>	 urbani fiunt rustici? Pudicius
<pl. merc.  715>	 faciunt, quam illi qui non fiunt rustici.
<pl. merc.  716>	 Num quid delinquont rustici? Ecastor minus
<pl. merc.  717>	 quam urbani, et multo minus mali quaerunt sibi.
<pl. merc.  718>	 Quid autem urbani deliquerunt? dic mihi,
<pl. merc.  721>	 cupio hercle scire. Sed tu me temptas sciens.
<pl. merc.  719>	 quoia illa mulier intust? Vidistine eam?
<pl. merc.  720>	 Vidi. Quoia ea sit rogitas? Resciscam tamen.
<pl. merc.  722>	 Vin dicam quoiast? illa---illa edepol---vae mihi,
<pl. merc.  723>	 nescio quid dicam. Haeres. Haud vidi magis.
<pl. merc.  724>	 Quin dicis? Quin si liceat--- Dictum oportuit.
<pl. merc.  725>	 Non possum, ita instas; urges quasi pro noxio.
<pl. merc.  726>	 Scio, . Audacter quam vis dicito.
<pl. merc.  727>	 Dic igitur. Dicam. At qui dicundum est tamen.
<pl. merc.  728>	 Illast---etiam vis nomen dicam? Nihil agis,
<pl. merc.  729>	 manufesto teneo in noxia. Qua noxia?
<pl. merc.  730>	 ista quidem illa est. Quae illa est? Illa--- Iohia
<pl. merc.  731>	 Iam---si nihil usus esset, iam non dicerem.
<pl. merc.  732-735>	 Non tu scis quae sit illa? Immo iam scio:
<pl. merc.  736>	 de istac sum iudex captus. Iudex? iam scio:
<pl. merc.  737>	 nunc tu in consilium istam advocavisti tibi.
<pl. merc.  738>	 Immo sic: sequestro mihi datast. Intellego.
<pl. merc.  739>	 Nihil hercle istius quicquam est. Numero purigas.
<pl. merc.  740>	 Nimium negoti repperi. enim vero haereo.
<pl. merc.  741>	 Agite ite actutum, nam mi amatori seni
<pl. merc.  742>	 coquendast cena. atque, quom recogito,
<pl. merc.  743>	 nobis coquendast, non quoi conducti sumus.
<pl. merc.  744>	 nam qui amat quod amat si habet, id habet pro cibo:
<pl. merc.  745>	 videre, amplecti, osculari, alloqui;
<pl. merc.  746>	 sed nos confido onustos redituros domum.
<pl. merc.  747>	 ite hac. sed eccum qui nos conduxit senex.
<pl. merc.  748>	 Ecce autem perii, coquos adest. Advenimus.
<pl. merc.  749>	 Abi. Quid, abeam? St, abi. Abeam? Abi.
<pl. merc.  750>	 Non estis cenaturi? Iam saturi sumus.
<pl. merc.  751>	 Sed--- Interii. Quid ais tu? etiamne haec illi tibi
<pl. merc.  752>	 iusserunt ferri, quos inter iudex ?
<pl. merc.  753>	 Haecin tua est amica, quam dudum mihi
<pl. merc.  754>	 te amare dixti, quom obsonabas? Non taces?
<pl. merc.  755>	 Satis scitum filum mulieris. verum hercle anet.
<pl. merc.  756>	 Abin dierectus? Haud malast. At tu .
<pl. merc.  757>	 Scitam hercle opinor concubinam hanc. Non abis?
<pl. merc.  758>	 non ego sum qui te dudum conduxi. Quid est?
<pl. merc.  759>	 immo hercle tu istic ipsus. Vae misero mihi.
<pl. merc.  760>	 Nempe uxor rurist tua, quam dudum dixeras
<pl. merc.  761>	 te odisse aeque atque anguis. Egone istuc dixi tibi?
<pl. merc.  762>	 Mihi quidem hercle. Ita me amabit Iuppiter,
<pl. merc.  763>	 uxor, ut ego illud numquam dixi. Etiam negas?
<pl. merc.  764>	 palam istaec fiunt, te me odisse. Quin nego.
<pl. merc.  765>	 Non, non te odisse aiebat, sed uxorem suam;
<pl. merc.  766>	 et uxorem suam ruri esse aiebat. Haec east.
<pl. merc.  767>	 quid mihi ? Quia novisse me negas;
<pl. merc.  768>	 nisi metuis tu istanc. Sapio, nam mihi unicast.
<pl. merc.  769>	 Vin me experiri? Nolo. Mercedem cedo.
<pl. merc.  770>	 Cras petito; dabitur. nunc abi. Heu miserae mihi.
<pl. merc.  771>	 Nunc ego verum illud verbum esse experior vetus:
<pl. merc.  772>	 aliquid mali esse propter vicinum malum.
<pl. merc.  773>	 Cur hic astamus? quin abimus? incommodi
<pl. merc.  774>	 si quid tibi evenit, id non est culpa mea.
<pl. merc.  775>	 Quin me eradicas miserum. Scio iam quid velis:
<pl. merc.  776>	 nempe me hinc abire vis. Volo inquam. Abibitur.
<pl. merc.  777>	 drachmam dato. Dabitur. Dari ergo sis iube.
<pl. merc.  778>	 dari potest interea dum illi ponunt. Quin abis?
<pl. merc.  779>	 potine ut molestus ne sis? Agite apponite
<pl. merc.  780>	 obsonium istuc ante pedes illi seni.
<pl. merc.  781>	 haec vasa aut mox aut cras iubebo abs te peti
<pl. merc.  782>	 sequimini.--- Fortasse te illum mirari coquom,
<pl. merc.  783>	 quod venit atque haec attulit. dicam quid est.
<pl. merc.  784>	 Non miror si quid damni facis aut flagiti.
<pl. merc.  785>	 nec pol ego patiar, sic me nuptam tam male
<pl. merc.  786>	 measque in aedis sic scorta obductarier.
<pl. merc.  787>	 Syra, i, rogato meum patrem verbis meis,
<pl. merc.  788>	 ut veniat ad me iam simul tecum.--- Eo.---
<pl. merc.  789>	 Nescis negoti quid sit, uxor, obsecro.
<pl. merc.  790>	 conceptis verbis iam iusiurandum dabo,
<pl. merc.  791>	 me numquam quicquam cum illa---iamne abiit Syra?
<pl. merc.  792>	 perii hercle. ecce autem haec abiit. vae misero mihi.
<pl. merc.  793>	 at te, vicine, di deaeque perduint,
<pl. merc.  794>	 cum tua amica cumque amationibus.
<pl. merc.  795>	 suspicione implevit me indignissime,
<pl. merc.  796>	 concivit hostis domi: uxor acerrumast.
<pl. merc.  797>	 ibo ad forum atque haec Demiphoni eloquar,
<pl. merc.  798>	 me istanc capillo protracturum esse in viam,
<pl. merc.  799>	 nisi hinc abducit quo volt ex hisce aedibus.
<pl. merc.  800>	 uxor, heus uxor, quamquam tu irata es mihi,
<pl. merc.  801>	 iubeas, si sapias, haec intro auferrier:
<pl. merc.  802>	 eadem licebit mox cenare rectius.---
<pl. merc.  803>	 Era quo me misit, ad patrem, non est domi:
<pl. merc.  804>	 rus abiisse aibant. nunc domum renuntio.
<pl. merc.  805>	 Defessus sum urbem totam pervenarier:
<pl. merc.  806>	 nihil investigo quicquam de illa muliere.
<pl. merc.  807>	 sed mater rure rediit, nam video Syram
<pl. merc.  808>	 astare ante aedis. Syra. Quis est qui me vocat?
<pl. merc.  809>	 Erus atque alumnus tuos sum. Salve, alumne mi.
<pl. merc.  810>	 Iam mater rure rediit? responde mihi.
<pl. merc.  811>	 Sua quidem salute ac familiai maxuma.
<pl. merc.  812>	 Quid istuc negotist? Tuos pater bellissumus
<pl. merc.  813>	 amicam adduxit intro in aedis. Quo modo?
<pl. merc.  814>	 Adveniens mater rure eam offendit domi.
<pl. merc.  815>	 Pol haud censebam istarum esse operarum patrem.
<pl. merc.  816>	 etiam nunc mulier intust? Etiam. Sequere me.---
<pl. merc.  817>	 Ecastor lege dura vivont mulieres
<pl. merc.  818>	 multoque iniquiore miserae quam viri.
<pl. merc.  819>	 nam si vir scortum duxit clam uxorem suam,
<pl. merc.  820>	 id si rescivit uxor, impunest viro;
<pl. merc.  821>	 uxor virum si clam domo egressa est foras,
<pl. merc.  822>	 viro fit causa, exigitur matrimonio.
<pl. merc.  823>	 utinam lex esset eadem quae uxori est viro;
<pl. merc.  824>	 nam uxor contenta est, quae bona est, uno viro:
<pl. merc.  825>	 qui minus vir una uxore contentus siet?
<pl. merc.  826>	 ecastor faxim, si itidem plectantur viri,
<pl. merc.  827>	 si quis clam uxorem duxerit scortum suam,
<pl. merc.  828>	 ut illae exiguntur quae in se culpam commerent,
<pl. merc.  829>	 plures viri sint vidui quam nunc mulieres.---
<pl. merc.  830>	 Limen superum inferumque, salve, simul autem vale:
<pl. merc.  831>	 hunc hodie postremum extollo mea domo patria pedem.
<pl. merc.  832>	 usus, fructus, victus, cultus iam mihi harunc aedium
<pl. merc.  833>	 interemptust, interfectust, alienatust. occidi.
<pl. merc.  834>	 di penates meum parentum, familiai Lar pater,
<pl. merc.  835>	 vobis mando, meum parentum rem bene ut tutemini.
<pl. merc.  836>	 ego mihi alios deos penatis persequar, alium Larem,
<pl. merc.  837>	 aliam urbem, aliam civitatem: ab Atticis abhorreo;
<pl. merc.  838>	 nam ubi mores deteriores increbrescunt in dies,
<pl. merc.  839>	 ubi qui amici, qui infideles sint nequeas pernoscere
<pl. merc.  840>	 ubique id eripiatur, animo tuo quod placeat maxume,
<pl. merc.  841>	 ibi quidem si regnum detur, non cupita est civitas.
<pl. merc.  842>	 Divom atque hominum quae spectatrix atque era eadem es hominibus,
<pl. merc.  843>	 spem speratam quom obtulisti hanc mihi, tibi grates ago.
<pl. merc.  844>	 ecquisnam deus est, qui mea nunc laetus laetitia fuat?
<pl. merc.  845>	 domi erat quod quaeritabam: sex sodales repperi,
<pl. merc.  846>	 vitam, amicitiam, civitatem, laetitiam, ludum, iocum;
<pl. merc.  847>	 eorum inventu res simitu pessumas pessum dedi,
<pl. merc.  848>	 iram, inimicitiam, maerorem, lacrumas, exilium, inopiam
<pl. merc.  849>	 [solitudinem, stultitiam, exitium, pertinaciam].
<pl. merc.  850>	 date, di, quaeso conveniundi mi eius celerem copiam.
<pl. merc.  851>	 Apparatus sum ut videtis: abicio superbiam;
<pl. merc.  852>	 egomet mihi comes, calator, equos, agaso, armiger,
<pl. merc.  853>	 egomet sum mihi imperator, idem egomet mihi oboedio,
<pl. merc.  854>	 egomet mihi fero quod usust. o Cupido, quantus es.
<pl. merc.  855>	 nam tu quemvis confidentem facile tuis factis facis,
<pl. merc.  856>	 eundem ex confidente actutum diffidentem denuo.
<pl. merc.  857>	 Cogito quonam ego illum curram quaeritatum. Certa res
<pl. merc.  858>	 me usque quaerere illam, quoquo hinc abductast gentium;
<pl. merc.  859>	 neque mihi ulla obsistet amnis nec mons neque adeo mare,
<pl. merc.  860>	 nec calor nec frigus metuo neque ventum neque grandinem;
<pl. merc.  861>	 imbrem perpetiar, laborem sufferam, solem, sitim;
<pl. merc.  862>	 non concedam neque quiescam usquam noctu neque dius
<pl. merc.  863>	 prius profecto quam aut amicam aut mortem investigavero.
<pl. merc.  864>	 Nescio quoia vox ad aures mi advolavit. Invoco
<pl. merc.  865>	 vos, Lares viales, ut me bene tutetis. Iuppiter,
<pl. merc.  866>	 estne illic Charinus? Cives, bene valete. Ilico
<pl. merc.  867>	 sta, Charine. Qui me revocat? Spes, Salus, Victoria.
<pl. merc.  868>	 Quid me voltis? Ire tecum. Alium comitem quaerite,
<pl. merc.  869>	 non amittunt hi me comites qui tenent. Qui sunt ei?
<pl. merc.  870>	 Cura, miseria, aegritudo, lacrumae, lamentatio.
<pl. merc.  871>	 Repudia istos comites atque hoc respice et revortere.
<pl. merc.  872>	 Siquidem mecum fabulari vis, subsequere. Sta ilico.
<pl. merc.  873>	 Male facis, properantem qui me commorare. sol abit.
<pl. merc.  874>	 Si huc item properes ut istuc properas, facias rectius:
<pl. merc.  875>	 huc secundus ventus nunc est; cape modo vorsoriam:
<pl. merc.  876>	 hic favonius serenust, istic auster imbricus;
<pl. merc.  877>	 hic facit tranquillitatem, iste omnis fluctus conciet.
<pl. merc.  878>	 recipe te ad terram, Charine, huc. nonne ex advorso vides,
<pl. merc.  879>	 nubis atra imberque ut instat? aspice ad sinisteram,
<pl. merc.  880>	 caelum ut est splendore plenum atque ut dei istuc vorti iubent?
<pl. merc.  881>	 Religionem illic mi obiecit: recipiam me illuc. Sapis.
<pl. merc.  882>	 o Charine, contra pariter fer gradum et confer pedem,
<pl. merc.  883>	 porge bracchium. Prehende. iam tenes? Teneo. Tene.
<pl. merc.  884>	 Quo nunc ibas? Exulatum. Quid ibi faceres? Quod miser.
<pl. merc.  885>	 Ne pave, restituam iam ego te in gaudio antiquo ut sies.
<pl. merc.  886>	 maxime quod vis audire, id audies, quod gaudeas
<pl. merc.  887>	 [sta ilico, amicus aduenio multum beneuolens].
<pl. merc.  888>	 tuam amicam--- Quid eam? Vbi sit ego scio. Tune, obsecro?
<pl. merc.  889>	 Sanam et salvam. Vbi eam salvam? Ego scio. Ego me mavelim.
<pl. merc.  890>	 Potin ut animo sis tranquillo? Quid si mi animus fluctuat?
<pl. merc.  891>	 Ego istum in tranquillo quieto tuto sistam: ne time.
<pl. merc.  892>	 Obsecro te, loquere propere ubi sit, ubi eam videris.
<pl. merc.  893>	 quid taces? dic. enicas me miserum tua reticentia.
<pl. merc.  894>	 Non longe hinc abest a nobis. Quin ergo commostras, si vides?
<pl. merc.  895>	 Non video hercle nunc, sed vidi modo. Quin ego videam facis?
<pl. merc.  896>	 Faciam. Longum istuc amantist. Etiam metuis? omnia
<pl. merc.  897>	 commonstrabo. amicior mihi nullus vivit atque is est
<pl. merc.  898>	 qui illam habet, neque est quoi magis me velle melius aequom siet.
<pl. merc.  899>	 Non curo istunc, de illa quaero. De illa ergo ego dico tibi.
<pl. merc.  900>	 sane hoc non in mentem venit dudum, ut ubi sit dicerem.
<pl. merc.  901>	 Dic igitur, ubi illa est? In nostris aedibus. Aedis probas,
<pl. merc.  902>	 si tu vera dicis; pulchre aedificatas arbitro.
<pl. merc.  903>	 sed qui ego istuc credam? vidistin an de audito nuntias?
<pl. merc.  904>	 Egomet vidi. Quis eam adduxit ad vos? Vt inique rogas.
<pl. merc.  906>	 quid tua refert, qui cum istac venerit? Dum istic siet.
<pl. merc.  905>	 vera dicis? Nil, Charine, te quidem quicquam pudet;
<pl. merc.  907>	 est profecto. Opta ergo ob istunc nuntium quid vis tibi.
<pl. merc.  908>	 Quid si optabo? Deos orato ut eius faciant copiam.
<pl. merc.  909>	 Derides. Servata res est demum, si illam videro.
<pl. merc.  910>	 sed quin ornatum hunc reicio? heus, aliquis actutum huc foras
<pl. merc.  911>	 exite illinc, pallium mi ecferte. Em, nunc tu mihi places.
<pl. merc.  912>	 Optume advenis, puere, cape chlamydem atque istic sta ilico,
<pl. merc.  913>	 ut, si haec non sint vera, inceptum hoc itiner perficere exsequar.
<pl. merc.  914>	 Non mihi credis? Omnia equidem credo quae dicis mihi.
<pl. merc.  915>	 sed quin intro ducis me ad eam, ut videam? Paulisper mane.
<pl. merc.  916>	 Quid, manebo? Tempus non est intro eundi. Enicas.
<pl. merc.  917>	 Non opus est, inquam, nunc intro te ire. Responde mihi,
<pl. merc.  918>	 qua causa? Operae non est. Cur? Quia non est illi commodum.
<pl. merc.  919>	 Itane? commodum illi non est, quae me amat, quam ego contra amo?
<pl. merc.  920>	 omnibus hic ludificatur me modis. ego stultior,
<pl. merc.  921>	 qui isti credam. commoratur. chlamydem sumam denuo.
<pl. merc.  922>	 Mane parumper atque haec audi. Cape sis, puere, hoc pallium.
<pl. merc.  923>	 Mater irata est patri vehementer, quia scortum sibi
<pl. merc.  924>	 ob oculos adduxerit in aedis, dum ruri ipsa abest:
<pl. merc.  925>	 suspicatur illam amicam esse illi. Sonam sustuli.
<pl. merc.  926>	 Eam rem nunc exquirit intus. Iam machaerast in manu.
<pl. merc.  927>	 Nam si eo ted intro ducam--- Tollo ampullam atque hinc eo.
<pl. merc.  928>	 Mane, mane, Charine. Erras, me decipere haud potes.
<pl. merc.  929>	 Neque edepol volo. Quin tu ergo itiner exsequi meum me sinis?
<pl. merc.  930>	 Non sino. Egomet me moror. tu puere, abi hinc intro ocius.
<pl. merc.  931>	 iam in currum escendi, iam lora in manus cepi meas.
<pl. merc.  932>	 Sanus non es. Quin, pedes, vos in curriculum conicitis
<pl. merc.  933>	 in Cyprum recta, quandoquidem pater mihi exilium parat?
<pl. merc.  934>	 Stultus es, noli istuc quaeso dicere. Certum exsequist,
<pl. merc.  935>	 operam ut sumam ad pervestigandum, ubi sit illaec. Quin domist.
<pl. merc.  936>	 Nam hic quod dixit, id mentitust. Vera dixi equidem tibi.
<pl. merc.  937>	 Iam Cyprum veni. Quin sequere, ut illam videas quam expetis.
<pl. merc.  938>	 Percontatus non inveni. Matris iam iram neglego.
<pl. merc.  939>	 Porro proficiscor quaesitum. nunc perveni Chalcidem;
<pl. merc.  940>	 video ibi hospitem Zacyntho, dico quid eo advenerim,
<pl. merc.  941>	 rogito quis eam vexerit, quis habeat si ibi indaudiverit.
<pl. merc.  942>	 Quin tu istas omittis nugas ac mecum huc intro ambulas?
<pl. merc.  943>	 Hospes respondit, Zacynthi ficos fieri non malas.
<pl. merc.  944>	 Nil mentitust. Sed de amica se indaudivisse autumat,
<pl. merc.  945>	 hic Athenis esse. Calchas iste quidem Zacynthiust.
<pl. merc.  946>	 Navem conscendo, proficiscor ilico. iam sum domi,
<pl. merc.  947>	 iam redii ex exilio. salve, mi sodalis Eutyche:
<pl. merc.  948>	 ut valuisti? quid parentes mei? valent mater pater?
<pl. merc.  949>	 bene vocas, benigne dicis: cras apud te, nunc domi.
<pl. merc.  950>	 sic decet, sic fieri oportet. Eloque ni somnias.
<pl. merc.  951>	 hic homo non sanust. Medicari amicus quin properas mihi?
<pl. merc.  952>	 Sequere sis. Sequor. Clementer quaeso, calces deteris.
<pl. merc.  953>	 audin tu? Iam dudum audivi. Pacem componi volo
<pl. merc.  954>	 meo patri cum matre: nam nunc est irata--- I modo.
<pl. merc.  955>	 Propter istanc. I modo. Ergo cura. Quin tu ergo i modo.
<pl. merc.  956>	 tam propitiam reddam, quam quom propitiast Iuno Iovi.---
<pl. merc.  957>	 Quasi tu numquam quicquam adsimile huius facti feceris.
<pl. merc.  958>	 Edepol numquam; cavi ne quid facerem. vix vivo miser.
<pl. merc.  959>	 nam mea uxor propter illam tota in fermento iacet.
<pl. merc.  960>	 At ego expurigationem habebo, ut ne suscenseat.
<pl. merc.  961>	 Sequere me. sed exeuntem filium video meum.
<pl. merc.  962>	 Ad patrem ibo, ut matris iram sibi esse sedatam sciat.
<pl. merc.  963>	 iam redeo. Placet principium. quid agis? quid fit, Eutyche?
<pl. merc.  964>	 Optima opportunitate ambo advenistis. Quid rei est?
<pl. merc.  965>	 Vxor tibi placida et placatast. cette dextras nunciam.
<pl. merc.  966>	 Di me servant. Tibi amicam esse nullam nuntio.
<pl. merc.  967>	 Di te perdant. quid negotist nam, quaeso, istuc? Eloquar.
<pl. merc.  968>	 animum advortite igitur ambo. Quin tibi ambo operam damus.
<pl. merc.  969>	 Qui bono sunt genere nati, si sunt ingenio malo,
<pl. merc.  970>	 suapte culpa genere sapiunt, genus ingenio improbant.
<pl. merc.  971>	 Verum hic dicit. Tibi ergo dicit. Eo illud est verum magis.
<pl. merc.  972>	 nam te istac aetate haud aequom filio fuerat tuo
<pl. merc.  973>	 adulescenti amanti amicam eripere emptam argento suo.
<pl. merc.  974>	 Quid tu ais? Charini amicast illa? Vt dissimulat malus.
<pl. merc.  975>	 Ille quidem illam sese ancillam matri emisse dixerat.
<pl. merc.  976>	 Propterea igitur tu , novos amator, vetus puer?
<pl. merc.  977>	 Optume hercle, perge tu, ego adsistam hinc altrinsecus.
<pl. merc.  978>	 quibus est dictis dignus, usque oneremus ambo. Nullus sum.
<pl. merc.  979>	 Filio suo qui innocenti fecit tantam iniuriam.
<pl. merc.  980>	 Quem quidem hercle ego, in exilium cum iret, redduxi domum;
<pl. merc.  981>	 nam ibat exulatum. An abiit? Etiam loquere, larua?
<pl. merc.  982>	 temperare istac aetate istis decebat artibus.
<pl. merc.  983>	 Fateor, deliqui profecto. Etiam loquere, larua?
<pl. merc.  983a>	 [vacuom esse istac ted aetate his decebat noxiis.]
<pl. merc.  984>	 itidem ut tempus anni, aetatem aliam aliud factum condecet;
<pl. merc.  985>	 nam si istuc ius est, senecta aetate scortari senes,
<pl. merc.  986>	 ubi locist res summa nostra publica? Ei, perii miser.
<pl. merc.  987>	 Adulescentes rei agendae isti magis solent operam dare.
<pl. merc.  988>	 Iam obsecro hercle vobis habete cum porcis, cum fiscina.
<pl. merc.  989>	 Redde illi. Sibi habeat, iam ut volt per me sibi habeat licet.
<pl. merc.  990>	 Temperi edepol, quoniam ut aliter facias non est copia.
<pl. merc.  991>	 Supplici sibi sumat quid volt ipse ob hanc iniuriam,
<pl. merc.  992>	 modo pacem faciatis oro, ut ne mihi iratus siet.
<pl. merc.  993>	 si hercle scivissem sive adeo ioculo dixisset mihi,
<pl. merc.  994>	 se illam amare, numquam facerem ut illam amanti abducerem.
<pl. merc.  995>	 Eutyche, ted oro, sodalis eius es, serva et subveni:
<pl. merc.  996>	 hunc senem para [me] clientem; memorem dices benefici.
<pl. merc.  997>	 Ora ut ignoscat delictis tuis atque adulescentiae.
<pl. merc.  998>	 Pergin tu autem? heia, superbe invehere. spero ego mihi quoque
<pl. merc.  999>	 tempus tale eventurum, ut tibi gratiam referam parem.
<pl. merc.  1000>	 Missas iam ego istas artis feci. Et quidem ego dehinc iam. Nihil agis:
<pl. merc.  1001>	 consuetudine animus rursus te huc inducet. Obsecro,
<pl. merc.  1002>	 satis iam ut habeatis. quin loris caedite etiam, si lubet.
<pl. merc.  1003>	 Recte dicis. sed istuc uxor faciet, quom hoc resciverit.
<pl. merc.  1004>	 Nihil opust resciscat. Quid istic? non resciscet, ne time.
<pl. merc.  1005>	 eamus intro, non utibilest hic locus, factis tuis,
<pl. merc.  1006>	 dum memoramus, arbitri ut sint qui praetereant per vias.
<pl. merc.  1007>	 Hercle qui tu recte dicis: eadem brevior fabula
<pl. merc.  1008>	 erit. eamus. Hic est intus filius apud nos tuos.
<pl. merc.  1009>	 Optumest. illac per hortum nos domum transibimus.
<pl. merc.  1010>	 Eutyche, hanc volo prius rem agi, quam meum intro refero pedem.
<pl. merc.  1011>	 Quid istuc est? Suam quisque homo rem meminit. responde mihi:
<pl. merc.  1012>	 certon scis non suscensere mihi tuam matrem? Scio.
<pl. merc.  1013>	 Vide. Mea fide. Satis habeo. sed quaeso hercle, etiam vide.
<pl. merc.  1014>	 Non mihi credis? Immo credo, sed tamen metuo miser.
<pl. merc.  1015>	 Eamus intro. Immo dicamus senibus legem censeo,
<pl. merc.  1016>	 prius quam abeamus, qua se lege teneant contentique sint.
<pl. merc.  1017>	 annos gnatus sexaginta qui erit, si quem scibimus
<pl. merc.  1018>	 si maritum sive hercle adeo caelibem scortarier,
<pl. merc.  1019>	 cum eo nos hac lege agemus: inscitum arbitrabimur,
<pl. merc.  1020>	 et per nos quidem hercle egebit qui suom prodegerit.
<pl. merc.  1021>	 neu quisquam posthac prohibeto adulescentem filium
<pl. merc.  1022>	 quin amet et scortum ducat, quod bono fiat modo;
<pl. merc.  1023>	 siquis prohibuerit, plus perdet clam quasi praehibuerit palam.
<pl. merc.  1024>	 haec adeo ut ex hac nocte primum lex teneat senes.
<pl. merc.  1025>	 bene valete; atque, adulescentes, haec si vobis lex placet,
<pl. merc.  1026>	 ob senum hercle industriam vos aequom est clare plaudere.
