<man. astr. 1.1> Carmine divinas artes et conscia fati
<man. astr. 1.2> sidera, diversos hominum variantia casus,
<man. astr. 1.3> caelestis rationis opus, deducere mundo
<man. astr. 1.4> aggredior primusque novis Helicona movere
<man. astr. 1.5> cantibus et viridi nutantis vertice silvas,
<man. astr. 1.6> hospita sacra ferens nulli memorata priorum.
<man. astr. 1.7> hunc mihi tu, Caesar, patriae princepsque paterque,
<man. astr. 1.8> qui regis augustis parentem legibus orbem
<man. astr. 1.9> concessumque patri mundum deus ipse mereris,
<man. astr. 1.10> das animum viresque facis ad tanta canenda.
<man. astr. 1.11> iam propiusque favet mundus scrutantibus ipsum
<man. astr. 1.12> et cupit aetherios per carmina pandere census.
<man. astr. 1.13> hoe sub pace vacat tantum; iuvat ire per ipsum
<man. astr. 1.14> aera et immenso spatiantem vivere caelo
<man. astr. 1.15> signaque et adversos stellarum noscere cursus.
<man. astr. 1.16> quod solum novisse parum est. impensins ipsa
<man. astr. 1.17> scire iuvat magni penitus praecordia mundi,
<man. astr. 1.18> quaque regat generetque suis animalia signis,
<man. astr. 1.19> cernere et in numerum Phoebe modulante referre.
<man. astr. 1.20> bina mihi positis lucent altaria flammis,
<man. astr. 1.21> ad duo templa precor duplici circumdatus aestu
<man. astr. 1.22>  carminis et rerum; certa cum lege canentem
<man. astr. 1.23> mundus et immenso vatem circumstrepit orbe
<man. astr. 1.24> vixque soluta suis immittit verba figuris.
<man. astr. 1.25> quem primum interius licuit cognoscere terris
<man. astr. 1.26> munere caelestum. quls enim condentibus illis
<man. astr. 1.27> clepsisset furto mundum, quo cuncta reguntur?
<man. astr. 1.28> quis foret humano conatus pectore tantum,
<man. astr. 1.29> invitis ut dis cuperet deus ipse videri?
<man. astr. 1.30> tu princeps auctorque sacri, Cyllenie, tanti;
<man. astr. 1.31> per te iam caelum interius, iam sidera nota
<man. astr. 1.32> sublimis aperire vias imumque sub orbem,
<man. astr. 1.33> et per inane suis parentia finibus astra
<man. astr. 1.34> nominaque et cursus signorum, pondera, vires,
<man. astr. 1.35> major uti facies mundi foret et veneranda
<man. astr. 1.36> non species tantum, sed et ipsa potentia rerum,
<man. astr. 1.37> sentirentque deum gentes quam maximus esset.
<man. astr. 1.38> [qui sua disposuit per tempora, cognita ut essent
<man. astr. 1.39> omnibus et mundi facies caelumque supernum.]
<man. astr. 1.40> et natura dedit vires seque ipsa reclusit,
<man. astr. 1.41> regalis animos primum dignata movere
<man. astr. 1.42> proxima tangentis rerum fastigia caelo,
<man. astr. 1.43> qui domuere feras gentes oriente sub ipso,
<man. astr. 1.44> quas secat Euphrates, in quas et Nilus inundat,
<man. astr. 1.45> qua mundus redit et nigras super evolat urbes.
<man. astr. 1.46> tunc qui templa sacris coluerunt omne per aevum
<man. astr. 1.47> delectique sacerdotes in publica vota
<man. astr. 1.48> officio vinxere deum, quibus ipsa potentis
<man. astr. 1.49> numinis accendit castam praesentia mentem,
<man. astr. 1.50> inque deum deus ipse tulit patuitque ministris.
<man. astr. 1.51> hi tantum movere decus primique per artem
<man. astr. 1.52> sideribus videre vagis pendentia fata.
<man. astr. 1.53>  singula nam proprio signarunt tempora casu,
<man. astr. 1.54> longa per assiduas complexi saecula curas:
<man. astr. 1.55> nascendi quae cuique dies, quae vita fuisset,
<man. astr. 1.56> in quas fortunae leges quaeque hora valeret,
<man. astr. 1.57> quantaque quam parvi facerent discrimina motus.
<man. astr. 1.58> postquam omnls caeli species redeuntibus astris
<man. astr. 1.59> percepta in proprias sedes, et reddita certis
<man. astr. 1.60> fatorum ordinibus sua cuique potentia formae,
<man. astr. 1.61> per varios usus artem experientia fecit
<man. astr. 1.62> exemplo monstrante viam speculataque longe
<man. astr. 1.63> deprendit tacitis dominantia legibus astra
<man. astr. 1.64> et totum aeterna mundum ratione moveri
<man. astr. 1.65> fatorumque vices certis discernere signis.
<man. astr. 1.66> nam rudis ante illos nullo discrimine vita
<man. astr. 1.67> in speciem conversa operum ratione carebat
<man. astr. 1.68> et stupefacta novo pendebat lumine mundi,
<man. astr. 1.69> tum velut amissis maerens, tum laeta renatis
<man. astr. 1.70> sideribus, variosque dies incertaque noctis
<man. astr. 1.71> tempora nee similis umbras iam sole regresso,
<man. astr. 1.72> iam propiore suis poterant discernere causis.
<man. astr. 1.73> necdum etiam doctas sollertia fecerat artes,
<man. astr. 1.74> terraque sub rudibus cessabat vasta colonis;
<man. astr. 1.75> tumque in desertis habitabat montibus aurum,
<man. astr. 1.76> immotusque novos pontus subduxerat orbes;
<man. astr. 1.77> nec vitam pelago nec ventis credere vota
<man. astr. 1.78> audebant; se quisque satis novisse putabant.
<man. astr. 1.79> sed cum longa dies acuit mortalia corda
<man. astr. 1.80> et labor ingenium miseris dedit et sua quemque
<man. astr. 1.81> advigilare sibi inssit fortuna premendo,
<man. astr. 1.82>  seducta in varias certarunt pectora curas,
<man. astr. 1.83> et quodcumque sagax temptando repperit usus,
<man. astr. 1.84> in commune bonum commentum laeta dederunt.
<man. astr. 1.85> tune et lingua suas accepit barbara leges,
<man. astr. 1.86> et fera diversis exercita frugibus arva,
<man. astr. 1.87> et vagus in caecum penetravit navita pontum,
<man. astr. 1.88> fecit et ignotis itiner commercia terris.
<man. astr. 1.89> tum belli pacisque artes commenta vetustas;
<man. astr. 1.90> semper enim ex aliis alias proseminat usus.
<man. astr. 1.91> ne vulgata canam: linguas didicere volucrum,
<man. astr. 1.92> consultare fibras et rumpere vocibus angues,
<man. astr. 1.93> sollicitare umbras imumque Acheronta movere
<man. astr. 1.94> in noctemque dies, in lucem vertere noctes.
<man. astr. 1.95> omnia conando docilis sollertia vicit.
<man. astr. 1.96> nec prius imposuit rebus finemque manumque,
<man. astr. 1.97> quam caelum ascendit ratio cepitque profundam
<man. astr. 1.98> naturam rerum causis viditque quod usquam est;
<man. astr. 1.99> nubila cur tanto quaterentur pulsa fragore,
<man. astr. 1.100> hiberna aestiva nix grandine mollior esset,
<man. astr. 1.101> arderent terrae solidusque tremesceret orbis,
<man. astr. 1.102> cur imbres ruerent, ventos quae causa moveret,
<man. astr. 1.103> pervidit solvitque animis miracula rerum
<man. astr. 1.104> eripuitque Iovi fulmen viresque tonantis
<man. astr. 1.105> et sonitum ventis concessit, nubibus ignem.
<man. astr. 1.106> quae postquam in proprias deduxit singula causas,
<man. astr. 1.107> vicinam ex alto mundi cognoscere molem
<man. astr. 1.108> intendit totumque animo comprendere caelum,
<man. astr. 1.109>  attribuitque suas formas, sua nomina signis,
<man. astr. 1.110> quasque vices agerent certa sub sorte notavit,
<man. astr. 1.111> omniaque ad numen mundi faciemque moveri,
<man. astr. 1.112> sideribus vario mutantibus ordine fata.
<man. astr. 1.113> hoc mihi surgit opus non ullis ante sacratum
<man. astr. 1.114> carminibus. faveat magno fortuna labori,
<man. astr. 1.115> annosa et molli contingat vita senecta,
<man. astr. 1.116> ut possim rerum tantas emergere moles
<man. astr. 1.117> magnaque cum parvis simili percurrere cura.
<man. astr. 1.118>      et quoniam caelo descendit carmen ab alto,
<man. astr. 1.119> et venit in terras fatorum conditus ordo,
<man. astr. 1.120> ipsa mihi primum naturae forma canenda est,
<man. astr. 1.121> ponendusque sua totus sub imagine mundus.
<man. astr. 1.122> quem sive ex nullis repetentem semina rebus
<man. astr. 1.123> natali quoque egere placet semperque fuisse
<man. astr. 1.124> et fore principio pariter fatoque carentem:
<man. astr. 1.125> seu permixta chaos rerum primordia quondam
<man. astr. 1.126> discrevit partu, mundumque enixa nitentem
<man. astr. 1.127> fugit in infernas caligo pulsa tenebras;
<man. astr. 1.128> sive individuis in idem reditura soluta
<man. astr. 1.129> principiis natura manet post saecula mille,
<man. astr. 1.130> et paene ex nihilo summa est nihilumque futurum,
<man. astr. 1.131> caecaque materies caelun, perfecit et orbem;
<man. astr. 1.132> sive ignis fabricavit opus flammaeque micantes,
<man. astr. 1.133> quae mundi fecere oculos habitantque per omne
<man. astr. 1.134> corpus et in caelo vibrantia fulmina fingunt;
<man. astr. 1.135> seu liquor hoc peperit, sine quo riget arida rerum
<man. astr. 1.136> materies ipsumque vorat, quo solvitur, ignem;
<man. astr. 1.137> aut nrque terra patrem novit nec flamma nee aer
<man. astr. 1.138> aut umor, faciuntque deum per quattuor artus
<man. astr. 1.139> et mundi struxere globum prohibentque requiri
<man. astr. 1.140>  ultra se quicquam, cum per se cuncta creentur,
<man. astr. 1.141> frigida nec calidis desint, aut umida siccis,
<man. astr. 1.142> spiritus aut solidis, sitque haec discordia concors,
<man. astr. 1.143> quae nexus habilis et opus generabile fingit,
<man. astr. 1.144> atque omnis partus elementa capacia reddit; --
<man. astr. 1.145> semper erit genus in pugna, dubiumque manebit
<man. astr. 1.146> quod latet et tantum supra est hominemque deumque;
<man. astr. 1.147> sed facies quaecumque tamen sub origine rerum,
<man. astr. 1.148> convenit et certo digestum est ordine corpus.
<man. astr. 1.149>      ignis in aetherias volucer se sustulit oras
<man. astr. 1.150> summaque complexus stellantis culmina caeli
<man. astr. 1.151> flammarum vallo naturae moenia fecit.
<man. astr. 1.152> proximus in tenuis descendit spiritus auras
<man. astr. 1.153> aeraque extendit medium per inania mundi;
<man. astr. 1.154> ignem flatus alit vicinis subditus astris.
<man. astr. 1.155> tertia sors undas stravit fluctusque natantis
<man. astr. 1.156> aequora per fudit toto nascentia ponto,
<man. astr. 1.157> ut liquor exhalet tenuis atque evomat auras
<man. astr. 1.158> aeraque ex ipso ducentem semina pascat.
<man. astr. 1.159> ultima subsedit glomerato pondere tellus,
<man. astr. 1.160> convenitque vagis permixtus limus harenis
<man. astr. 1.161> paulatim ad summum tenui fugiente liquore;
<man. astr. 1.162> quoque magis puras umor secessit in auras,
<man. astr. 1.163> et siccata magis struxerunt aequora terram,
<man. astr. 1.164> adiacuitque cavis fluidum convallibus aequor,
<man. astr. 1.165> emersere fretis montes, orbisque per undas
<man. astr. 1.166> exsiliit vasto clausus tamen undique ponto.
<man. astr. 1.167>  imaque de cunctis mediam tenet undique sedem,
<man. astr. 1.168> idcircoque manet stabilis, quia totus ab illa
<man. astr. 1.169> tantundem refugit mundus fecitque cadendo
<man. astr. 1.170> undique ne caderet (medium totius et imum est),
<man. astr. 1.171> ictaque contractis consistunt corpora plagis
<man. astr. 1.172> et concurrendo prohibent in longius ire.
<man. astr. 1.173> quodni librato penderet pondere tellus,
<man. astr. 1.174> non ageret cursus mundi subeuntibus astris
<man. astr. 1.175> Phoebus ad occasum et numquam remearet ad ortus,
<man. astr. 1.176> lunave submersos regeret per inania cursus,
<man. astr. 1.177> nec matutinis fulgeret Lucifer horis,
<man. astr. 1.178> Hesperos emenso dederat qui lumen Olympo.
<man. astr. 1.179> nunc quia non imo tellus deiecta profundo,
<man. astr. 1.180> sed medio suspensa manet, sunt pervia cuncta,
<man. astr. 1.181> qua cadat et subeat caelum rursusque resurgat.
<man. astr. 1.182> nam neque fortuitos ortus surgentibus astris
<man. astr. 1.183> nec totiens possum nascentem credere mundum
<man. astr. 1.184> solisve assiduos partus et fata diurna,
<man. astr. 1.185> cum facies eadem signis per saecula constet,
<man. astr. 1.186> idem Phoebus eat caeli de partibus isdem,
<man. astr. 1.187> lunaque per totidem luces mutetur et orbes,
<man. astr. 1.188> et natura vias servet, quas fecerat ipsa,
<man. astr. 1.189> nec tirocinio peccet circumque feratur
<man. astr. 1.190> aeterna cum luce dies, qui tempora monstrat
<man. astr. 1.191> nunc his nunc illis eadem regionibus orbis,
<man. astr. 1.192> semper et ulterior vadentibus ortus ad ortum,
<man. astr. 1.193> occasumve obitus, caelum et cum sole perennet.
<man. astr. 1.194>       nec vero natura tibi admiranda videri
<man. astr. 1.195> pendentis terrae debet. cum pendeat ipse
<man. astr. 1.196> mundus et in nullo ponat vestigia fundo,
<man. astr. 1.197> quod patet ex ipso motu cursuque volantis,
<man. astr. 1.198> cum suspensus eat Phoebus currusque reflectat
<man. astr. 1.199> huc illue agiles et servet in aethere metas,
<man. astr. 1.200> cum luna et stellae volitent per inania mundi,
<man. astr. 1.201> terra quoque aerias leges imitata pependit.
<man. astr. 1.202> est igitur tellus mediam sortita cavernam
<man. astr. 1.203> aeris et tote pariter sublata profundo
<man. astr. 1.204> nec patulas distenta plagas, sed condita in orbem
<man. astr. 1.205> undiquo surgentem pariter pariterque cadentem.
<man. astr. 1.206> haec est naturae facies; sic mundus et ipse
<man. astr. 1.207> in convexa volans teretes facit esse figuras
<man. astr. 1.208> stellarum; solisque orbem lunaeque rotundum
<man. astr. 1.209> aspicimus, tumido quaerentis corpore lumen,
<man. astr. 1.210> quod globus obliquos totus non accipit ignes.
<man. astr. 1.211> haec aeterna manet divisque simillima forma,
<man. astr. 1.212> cui neque principium est usquam, nec finis in ipsa,
<man. astr. 1.213> sed similis tote ore manet perque omnia par est.
<man. astr. 1.214> sic tellus glomerata manet mundique figura.
<man. astr. 1.215> idcirco terris non omnibus omnia signa
<man. astr. 1.216> conspicimus. nusquam invenies fulgere Canopum,
<man. astr. 1.217> donec Niliacas per pontum veneris oras;
<man. astr. 1.218> sed quaerent Helicen, quibus ille supervenit ignis,
<man. astr. 1.219> quod laterum tractus habitant, medioque tumore
<man. astr. 1.220> eripiunt terrae caelum visusque coercent.
<man. astr. 1.221> te testem dat, luna, sui glomeraminis orbis,
<man. astr. 1.222> quae cum mersa nigris per noctem deficis umbris,
<man. astr. 1.223>  non omnis pariter confundis sidere dempto,
<man. astr. 1.224> sed prius eoae quaerunt tua lumina gentes,
<man. astr. 1.225> post, medio subiecta polo quaecumque coluntur,
<man. astr. 1.226> ultima ad hesperios infectis volveris alis
<man. astr. 1.227> seraque in extremis quatiuntur gentibus aera.
<man. astr. 1.228> quodsi plana foret tellus, semel orta per omnem
<man. astr. 1.229> deficeret pariter toti miserabilis orbi.
<man. astr. 1.230> sed quia per teretem deducta est terra tumorem,
<man. astr. 1.231> his modo, post illis apparet Delia terris
<man. astr. 1.232> exoriens simul atque cadens; quia fertur in orbem
<man. astr. 1.233> ventris et acclivis pariter declivia iungit
<man. astr. 1.234> atque alios superat gyros aliosque relinquit.
<man. astr. 1.235> ex quo colligitur terrarum forma rotunda.
<man. astr. 1.236> hanc circum variae gentes hominum atque ferarum
<man. astr. 1.237> aeriaeque colunt volucres. pars eius ad arctos
<man. astr. 1.238> eminet, austrinis pars est habitabilis oris
<man. astr. 1.239> sub pedibusque iacet nostris supraque videtur
<man. astr. 1.240> ipsa sibi fallente solo declivia longa
<man. astr. 1.241> et pariter surgente via pariterque cadente.
<man. astr. 1.242> hanc ubi ad occasus nostros sol aspicit ortus,
<man. astr. 1.243> illio orta dies sopitas excitat urbes
<man. astr. 1.244> et cum luce refert operum vadimonia terris;
<man. astr. 1.245> nos in nocte sumus somnosque in membra vocamus.
<man. astr. 1.246> pontus utrosque suis distinguit et alligat undis.
<man. astr. 1.247>      hoc opus immensi constructum corpore mundi
<man. astr. 1.248> membraque naturae diversa condita forma
<man. astr. 1.249> aeris atque ignis terrae pelagique iacentis
<man. astr. 1.250> vis animae divina regit, sacroque meatu
<man. astr. 1.251> conspirat deus et tacita ratione gubernat
<man. astr. 1.252> mutuaque in cunctas dispensat foedera partes,
<man. astr. 1.253> altera ut alterius vires faciatque feratque,
<man. astr. 1.254>  summaque per varias maneat cognata figuras.
<man. astr. 1.255>      nunc tibi signorum lucentis undique flammas
<man. astr. 1.256> ordinibus certis referam, primumque canentur
<man. astr. 1.257> quae media obliquo praecingunt ordine mundum
<man. astr. 1.258> solemque alternis vicibus per tempora portant
<man. astr. 1.259> atque alia adverso luctantia sidera mundo;
<man. astr. 1.260> omnia, quae possis caelo numerare sereno;
<man. astr. 1.261> e quibus et ratio fatorum ducitur omnis,
<man. astr. 1.262> ut sit idem mundi primum quod continet arcem.
<man. astr. 1.263> aurato princeps Aries in vellere fulgens
<man. astr. 1.264> respicit admirans aversum surgere Taurum
<man. astr. 1.265> summisso vultu Geminos et fronte vocantem.
<man. astr. 1.266> quos sequitur Cancer, Cancrum Leo, Virgo Leonem.
<man. astr. 1.267> aequato tum Libra die cum tempore noctis
<man. astr. 1.268> attrahit ardenti fulgentem Scorpion astro.
<man. astr. 1.269> in cuius caudam contento dirigit arcu
<man. astr. 1.270> mixtus equo volucrem missurus iamque sagittam.
<man. astr. 1.271> tum venit angusto Capricornus sidere flexus;
<man. astr. 1.272> post hunc inflexa defundit Aquarius urna
<man. astr. 1.273> Piscibus assuetas avide subeuntibus undas,
<man. astr. 1.274> quos Aries tangit claudentis ultima signa.
<man. astr. 1.275>      at qua fulgentis caelum consurgit ad Arctos,
<man. astr. 1.276> omnia quae summo despectant sidera mundo,
<man. astr. 1.277> nec norunt obitus unoque in vertice tendunt.
<man. astr. 1.278> in diversa situ caelumque et sidera torquens
<man. astr. 1.279> aera per gelidum tenuis deducitur axis
<man. astr. 1.280> libratumque regit diverso cardine mundum,
<man. astr. 1.281>  sidereus circa medium quem volvitur orbis
<man. astr. 1.282> aetheriosque rotat cursus; immotus at ille
<man. astr. 1.283> in binas Arctos magni per inania mundi
<man. astr. 1.284> perque ipsum terrae directus constitit orbem.
<man. astr. 1.285> nec vero e solido stat robore corporis eius,
<man. astr. 1.286> nec grave pondus habet, quod onus ferat aetheris alti;
<man. astr. 1.287> sed cum aer omnis semper volvatur in orbem,
<man. astr. 1.288> quoque semel coepit, totus volet undique in ipsum,
<man. astr. 1.289> quodcumque in medio est, circa quod cuncta moventur,
<man. astr. 1.290> usque adeo tenue, ut verti non possit in ipsum
<man. astr. 1.291> nec iam inclinari nec se convertere in orbem,
<man. astr. 1.292> hoc dixere axem, quia motum non habet ullum,
<man. astr. 1.293> ipse videt circa volitantia cuncta moveri.
<man. astr. 1.294> summa tenent eius miseris notissima nautis
<man. astr. 1.295> signa per immensum cupidos ducentia pontum:
<man. astr. 1.296> maioremque Helice major decircinat arcum,
<man. astr. 1.297> septem illam stellae certantes lumine signant,
<man. astr. 1.298> qua duce per fiuctus Graiae dant vela carinae.
<man. astr. 1.299> angusto Cynosura brevis torquetur in orbe
<man. astr. 1.300> quam spatio, tam luce minor; sed iudice vincit
<man. astr. 1.301> maiorem Tyrio. Poenis haec certior auctor,
<man. astr. 1.302> non apparentem pelago quaerentbus orbem.
<man. astr. 1.303> nec paribus positae sunt frontibus; utraque caudam
<man. astr. 1.304> vergit in alterius rostro sequiturque sequentem.
<man. astr. 1.305> has inter fusus circumque amplexus utramque
<man. astr. 1.306> dividit et cingit stellis ardentibus Anguis,
<man. astr. 1.307> ne coeant abeantve suis a sedibus umquam.
<man. astr. 1.308> hune inter mediumque orbem, quo sidera septem
<man. astr. 1.309>  per bis sena volant contra nitentia signa
<man. astr. 1.310> mixta ex diversis consurgunt viribus astra
<man. astr. 1.311> hine vicina polo Phoebique hinc proxima flammis;
<man. astr. 1.312> quae quia dissimilis, qua pugnat, temperat aer,
<man. astr. 1.313> frugiferum sub se reddunt mortalibus orbem.
<man. astr. 1.314> proxima frigentis Arctos boreamque rigentem
<man. astr. 1.315> nixa venit species genibus sibi conscia causae.
<man. astr. 1.316> a tergo nitet Arctophylax, idemque Bootes,
<man. astr. 1.317> quod stimulis iunctis instat de more iuvencis;
<man. astr. 1.318> Arcturumque rapit medio sub pectore secum.
<man. astr. 1.319> at parte ex alia claro volat orbe Corona,
<man. astr. 1.320> luce micans varia; nam stella vincitur una
<man. astr. 1.321> circulus, in media radiat quae maxima fronte
<man. astr. 1.322> candidaque ardenti distinguit lumina flamma:
<man. astr. 1.323> Gnosia desertae fulgent monimenta puellae.
<man. astr. 1.324> at Lyra diductis per caelum cornibus inter
<man. astr. 1.325> sidera conspicitur, qua quondam ceperat Orpheus
<man. astr. 1.326> omne quod attigerat cantu manesque per ipsos
<man. astr. 1.327> fecit iter domuitque infernas carmine leges.
<man. astr. 1.328> hinc caelestis honos similisque potentia causae:
<man. astr. 1.329> tunc silvas et saxa trahens, nunc sidera ducit
<man. astr. 1.330> et rapit immensum mundi revolubilis orbem.
<man. astr. 1.331> Serpentem magnis Ophiuchus nomine signis
<man. astr. 1.332> dividit, ut tote cingentem corpore corpus
<man. astr. 1.333> explicet et nodes sinuataque terga per orbes:
<man. astr. 1.334>  respicit ille tamen molli cervice reflexus
<man. astr. 1.335> et redit effusis per laxa volumina palmis:
<man. astr. 1.336> semper erit paribus bellum, quia viribus aequant.
<man. astr. 1.337> proxima sors Cycni, quem caelo Iuppiter ipse
<man. astr. 1.338> imposuit, formae pretium, qua cepit amantem,
<man. astr. 1.339> cum deus in niveum descendit versus olorem
<man. astr. 1.340> tergaque fidenti subiecit plumea Ledae.
<man. astr. 1.341> nunc quoque diductas volitat stellatus in alas.
<man. astr. 1.342> hinc imitata nitent cursumque habitumque Sagittae
<man. astr. 1.343> sidera. tum magni Iovis ales fertur in altum,
<man. astr. 1.344> assueto volitans gestet ceu fulmina mundo,
<man. astr. 1.345> digna Iove et caelo, quod sacris instruit armis.
<man. astr. 1.346> tum quoque de ponto surgit Delphinus ad astra,
<man. astr. 1.347> oceani caelique decus, per utrumque sacratus.
<man. astr. 1.348> quem rapido conatus Equus comprendere cursu
<man. astr. 1.349> festinat pectus fulgenti sidere clarus.
<man. astr. 1.350> et finitur in Andromeda; [quam Perseus armis
<man. astr. 1.351> eripit et sociat sibi, cui] succedit iniquo
<man. astr. 1.352> divisum spatio, quod tertia lampada dispar
<man. astr. 1.353> conspicitur paribus, Deltoton nomine sidus,
<man. astr. 1.354> ex simili dictum; Cepheusque et Cassiepia
<man. astr. 1.355> in poenas signata suas iuxtaque relictam
<man. astr. 1.356> Andromedam vastos metuentem pristis hiatus,
<man. astr. 1.357>  expositam ponto deflet scopulisque revinctam,
<man. astr. 1.358> ni veterem Perseus caelo quoque servet amorem
<man. astr. 1.359> auxilioque iuvet fugiendaque Gorgonis ora
<man. astr. 1.360> sustineat spoliumque sibi pestemque videnti.
<man. astr. 1.361> tum vicina ferens nixo vestigia Tauro
<man. astr. 1.362> Heniochus studio mundumque et nomen adeptus,
<man. astr. 1.363> quem primum curru volitantem Iuppiter alto
<man. astr. 1.364> quadriiugis conspexit equis caeloque sacravit.
<man. astr. 1.365> hunc subeunt Haedi claudentes sidere pontum,
<man. astr. 1.366> nobilis et mundi nutrito rege Capella,
<man. astr. 1.367> cuius ab uberibus magnum ile ascendit Olympum.
<man. astr. 1.368> lacte fero crescens ad fulmina vimque tonandi;
<man. astr. 1.369> hanc ergo aeternis merito sacravit in astris
<man. astr. 1.370> Iuppiter et caeli caelum mercede rependit.
<man. astr. 1.371> Pleiadesque Hyadesque feri pars utraque Tauri
<man. astr. 1.372> in boream scandunt. haec sunt aquilonia signa.
<man. astr. 1.373>      aspice nunc infra solis surgentia cursus,
<man. astr. 1.374> quae super exustas labuntur sidera terras
<man. astr. 1.375> quaeque inter gelidum Capricorni sidus et axe
<man. astr. 1.376> imo subnixum vertuntur lumina mundum,
<man. astr. 1.377> altera pars orbis sub quis iacet invia nobis
<man. astr. 1.378> ignotaeque hominum gentes nec transita regna,
<man. astr. 1.379> commune ex uno lumen ducentia sole
<man. astr. 1.380> diversasque umbras laevaque cadentia signa
<man. astr. 1.381> et dextros ortus caelo spectantia verso.
<man. astr. 1.382> nec minor est illis mundus nec lumine peior,
<man. astr. 1.383> nec numerosa minus nascuntur sidera in orbem.
<man. astr. 1.384> cetera non cedunt; uno vincuntur in astro,
<man. astr. 1.385>  Augusto, sidus nostro quod contigit orbi,
<man. astr. 1.386> Caesar nunc terris, post caelo maximus auctor.
<man. astr. 1.387> cernere vicinum Geminis licet Oriona,
<man. astr. 1.388> in magnam caeli tendentem bracchia partem
<man. astr. 1.389> nec minus extento surgentem ad sidera passu,
<man. astr. 1.390> singula fulgentis umeros cui lumina signant
<man. astr. 1.391> et tribus obliquis demissus ducitur ensis.
<man. astr. 1.392> at caput Orion excelso immersus Olympo
<man. astr. 1.393> per tria subducto signatur lumina vultu,
<man. astr. 1.394> non quod clara minus, sed quod magis alta recedunt.
<man. astr. 1.395> hoc duce per totum decurrunt sidera mundum.
<man. astr. 1.396> subsequitur rapido contenta Canicula cursu,
<man. astr. 1.397> qua nullum terris violentius advenit astrum
<man. astr. 1.398> nec gravius cedit; nunc horrida frigore surgit,
<man. astr. 1.399> nunc vacuum soli fulgentem deserit orbem:
<man. astr. 1.400> sic in utrumque movet mundum et contraria reddit.
<man. astr. 1.401> hanc qui surgentem, primo cum redditur ortu,
<man. astr. 1.402> montis ab excelso speculantur vertice Tauri,
<man. astr. 1.403> eventus frugum varios et tempora dicunt,
<man. astr. 1.404> quaeque valetudo veniat, concordia quanta;
<man. astr. 1.405> bella facit pacemque refert varieque revertens
<man. astr. 1.406> sic movet, ut vidit mundum, vultuque gubernat.
<man. astr. 1.407> magna fides hoc posse color cursusque micantis
<man. astr. 1.408> in radios: vix sole minor, nisi quod procul haerens
<man. astr. 1.409> frigida caeruleo contorquet lumina vultu.
<man. astr. 1.410> cetera vincuntur specie, nec clarius astrum
<man. astr. 1.411> tinguitur oceano caelumve revisit ab undis.
<man. astr. 1.412> tunc Procyon veloxque Lepus, tum nobills Argo
<man. astr. 1.413>  in caelum subducta mari, quod prima cucurrit,
<man. astr. 1.414> emeritum magnis mundum tenet acta periclis,
<man. astr. 1.415> servando dea facta deos. cui proximus Anguis
<man. astr. 1.416> squamea dispositis imitatur lumina flammis.
<man. astr. 1.417> et Phoebo sacer Ales et una gratus Iaccho
<man. astr. 1.418> Crater et duplici Centaurus imagine fulget,
<man. astr. 1.419> pars hominis, tergo pectus commissus equino.
<man. astr. 1.420> ipsius hinc mundo templum est, victrixque solutis
<man. astr. 1.421> Ara nitet sacris, vastos cum terra gigantes
<man. astr. 1.422> in caelum furibunda tulit. tum di quoque magnos
<man. astr. 1.423> quaesivere deos; dubitavit Iuppiter ipse,
<man. astr. 1.424> quod poterat non posse timens, cum surgere terram
<man. astr. 1.425> cerneret, ut verti naturam crederet omnem,
<man. astr. 1.426> montibus atque aliis aggestos crescere montes,
<man. astr. 1.427> et tam vicinos fugientia sidera colles,
<man. astr. 1.428> * arma importantis et rupta matre creatos,
<man. astr. 1.429> * discordes vultum permixtaque corpora partus.
<man. astr. 1.430> necdum pestiferum sibi quemquam (aut) numina norat
<man. astr. 1.431> si qua forent maiora suis. tunc Iuppiter Arae
<man. astr. 1.432> sidera constituit, quae nunc quoque maxima fulgent.
<man. astr. 1.433> quam propter Cetus convolvens squamea terga
<man. astr. 1.434> orbibus insurgit tortis et fluctuat alvo,
<man. astr. 1.435> intentans morsum, similis iam iamque tenenti,
<man. astr. 1.436> qualis ad expositae fatum Cepheidos undis
<man. astr. 1.437> expulit adveniens ultra sua litora pontum.
<man. astr. 1.438>  tum notins Piscis venti de nomine dictus
<man. astr. 1.439> exsurgit de parte noti; cui iuncta feruntur
<man. astr. 1.440> flexa per ingentis stellarum flumina gyros.
<man. astr. 1.441> alterius capiti coniungit Aquarius undas
<man. astr. 1.442> amnis, et in medium coeunt et sidera miscent.
<man. astr. 1.443>      his, inter solisque vias Arctosque latentes
<man. astr. 1.444> axem quae mundi stridentem pondere torquent,
<man. astr. 1.445> orbe peregrino caelum depingitur astris,
<man. astr. 1.446> quae notia antiqui dixerunt sidera vates.
<man. astr. 1.447> ultima quae mundo semper volvuntur in imo,
<man. astr. 1.448> quis innixa manent caeli fulgentia templa,
<man. astr. 1.449> nusquam in conspectum redeuntia, cardine verso
<man. astr. 1.450> sublimis speciem mundi similisque figuras
<man. astr. 1.451> astrorum referunt. et versas frontibus Arctos
<man. astr. 1.452> uno distingui medias claudique Dracone
<man. astr. 1.453> credimus exemplo. quamvis fugientia visus
<man. astr. 1.454> hunc orbem caeli vertentis sidera cursu
<man. astr. 1.455> cardine tam simili fultum, quam vertice, pingunt.
<man. astr. 1.456>      haec igitur magno divisas aethere sedes
<man. astr. 1.457> signa tenent mundi totum deducta per orbem.
<man. astr. 1.458> tu modo corporeis similis ne quaere figuras,
<man. astr. 1.459> omnia ut aequali fulgentia membra colore
<man. astr. 1.460> deficiat nihil aut vacuum qua lumine cesset.
<man. astr. 1.461> non poterit mundus sufferre incendia tants,
<man. astr. 1.462> omnia si plenis ardebunt sidera membris.
<man. astr. 1.463> quicquid subduxit flammis, natura pepercit
<man. astr. 1.464> succubitura oneri, formas disiungere tantum
<man. astr. 1.465> contenta et stellis ostendere sidera certis.
<man. astr. 1.466> linea designat species, atque ignibus ignes
<man. astr. 1.467>  respondent, media extremis atque ultima summis
<man. astr. 1.468> creduntur; satis est, si se non omnia celant.
<man. astr. 1.469> praecipue medio cum luna implebitur orbe,
<man. astr. 1.470> certa nitent mundo tum lumina, conditur omne
<man. astr. 1.471> stellarum vulgus, fugiunt sine nomine signa.
<man. astr. 1.472> pura licet vacuo tum cernere sidera caelo,
<man. astr. 1.473> nec fallunt numero, parvis nec mixta feruntur.
<man. astr. 1.474> et quo clara magis possis cognoscere signa,
<man. astr. 1.475> non varios obitus norunt variosque recursus,
<man. astr. 1.476> certa sed in proprias oriuntur sidera luces,
<man. astr. 1.477> natalesque suos occasumque ordine servant.
<man. astr. 1.478> nec quicquam in tanta magis est mirabile mole,
<man. astr. 1.479> quam ratio et certis quod legibus omnia parent.
<man. astr. 1.480> nusquam turba nocet, nihil ullis partibus errat,
<man. astr. 1.481> laxius aut brevius mutatove ordine fertur.
<man. astr. 1.482> quid tam confusum specie, quid tam vice certum est?
<man. astr. 1.483>      ac mihi tam praesens ratio non ulla videtur,
<man. astr. 1.484> qua pateat mundum divino numine verti
<man. astr. 1.485> atque ipsum esse deum nec forte coisse magistra,
<man. astr. 1.486> ut voluit eredi, qui primus moenia mundi
<man. astr. 1.487> seminibus struxit minimis inque illa resolvit,
<man. astr. 1.488> e quis et maria et terras et sidera caeli
<man. astr. 1.489> aetheraque immensis fabricantem finibus orbes
<man. astr. 1.490> solventemque alios constare et cuncta reverti
<man. astr. 1.491> in sua principia et rerum mutare figuras.
<man. astr. 1.492> quis credat tantas operum sine numine moles,
<man. astr. 1.493> ex minimis caecoque creatum foedere mundum?
<man. astr. 1.494> si fors ista dedit nobis, fors ipsa gubernet;
<man. astr. 1.495> at cur dispositis vicibus consurgere signa
<man. astr. 1.496>  et velut imperio praescriptos reddere cursus
<man. astr. 1.497> cernimus ac nullis properantibus ulla relinqui?
<man. astr. 1.498> cur eadem aestivas exornant sidera noctes
<man. astr. 1.499> semper et hibernas eadem, certamque figuram
<man. astr. 1.500> cuisque dies reddit mundo certamque relinquit?
<man. astr. 1.501> iam tum, cum Graiae verterunt Pergama gentes,
<man. astr. 1.502> Arctos et Orion adversis frontibus ibant,
<man. astr. 1.503> haec contenta suos in vertice flectere gyros,
<man. astr. 1.504> ille ex diverso vertentem surgere contra
<man. astr. 1.505> obvius et toto semper decurrere mundo.
<man. astr. 1.506> temporaque obscurae noctis deprendere signis
<man. astr. 1.507> iam poterant, caelumque suas distinxerat horas.
<man. astr. 1.508> quot post excidium Troiae sunt eruta regna!
<man. astr. 1.509> quot capti populi! quotiens fortuna per orbem
<man. astr. 1.510> servitium imperiumque tulit varieque revertit!
<man. astr. 1.511> Troianos cineres in quantum oblita refovit
<man. astr. 1.512> imperium! fatis Asiae iam Graecia pressa est.
<man. astr. 1.513> saecula dinumerare piget, quotiensque recurrens
<man. astr. 1.514> lustrarit mundum vario sol igneus orbe.
<man. astr. 1.515> omnia mortali mutantur lege creata,
<man. astr. 1.516> nec se cognoscunt terrae vertentibus annis
<man. astr. 1.517> exutas variam faciem per saecula gentes.
<man. astr. 1.518> at manet incolumis mundus suaque omnia servat,
<man. astr. 1.519> quae nec longa dies auget minuitque senectus,
<man. astr. 1.520> nec motus puncto curvat cursusque fatigat:
<man. astr. 1.521> idem semper erit, quoniam semper fuit idem.
<man. astr. 1.522> non alium videre patres aliumve nepotes
<man. astr. 1.523> aspicient: deus est, qui non mutatur in aevo.
<man. astr. 1.524>  numquam transversas solem decurrere ad Arctos
<man. astr. 1.525> nec mutare vias et in ortum vertere cursus
<man. astr. 1.526> auroramque novis nascentem ostendere terris,
<man. astr. 1.527> nec lunam certos excedere luminis orbes
<man. astr. 1.528> sed servare modum, quo crescat quove recedat,
<man. astr. 1.529> nec cadere in terram pendentia sidera caelo
<man. astr. 1.530> sed dimensa suis consumere tempora signis:
<man. astr. 1.531> non casus opus est, magni sed numinis ordo.
<man. astr. 1.532>      haec igitur texunt aequali sidera tractu
<man. astr. 1.533> ignibus in varias caelum laqueantia formas.
<man. astr. 1.534> altius his nihil est; haec sunt fastigia mundi;
<man. astr. 1.535> publica naturae domus his contenta tenetur
<man. astr. 1.536> finibus amplectens pontum terrasque iacentis.
<man. astr. 1.537> omnia concordi tractu veniuntque caduntque,
<man. astr. 1.538> qua semel incubuit caelum versumque resurgit.
<man. astr. 1.539>      ipse autem quantum convexo mundus Olympo
<man. astr. 1.540> obtineat spatium, quantis bis sena ferantur
<man. astr. 1.541> finibus astra, docet ratio, cui nulla resistunt
<man. astr. 1.542> claustra nec immensae moles, ceduntque recessus,
<man. astr. 1.543> omnia succumbunt, ipsum est penetrabile caelum.
<man. astr. 1.544> nam quantum a terris atque aequore signa recedunt,
<man. astr. 1.545> tantum bina patent. quacumque inciditur orbis
<man. astr. 1.546> per medium, pars efficitur tum tertia gyri,
<man. astr. 1.547> exiguo dirimens solidam discrimine summam.
<man. astr. 1.548> summum igitur caelum bis bina refugit ab imo
<man. astr. 1.549> astra, <e>  bis senis ut sit pars tertia signis.
<man. astr. 1.550> sed quia per medium est tellus suspensa profundum,
<man. astr. 1.551> binis a summo signis discedit et imo.
<man. astr. 1.552> hinc igitur quodcumque supra te suspicis ipse,
<man. astr. 1.553> qua per inane meant oculi quaque ire recusant.
<man. astr. 1.554>  binis aequandum est signis, sex tanta rotundae
<man. astr. 1.555> efficiunt orbem zonae, qua signa feruntur
<man. astr. 1.556> bis sex aequali spatio texentia caelum.
<man. astr. 1.557> nec mirere vagos partus eadem esse per astra
<man. astr. 1.558> et mixtum ingenti generis discrimine fatum,
<man. astr. 1.559> singula cum tantum teneant tantoquo ferantur
<man. astr. 1.560> tempore; sex tota surgentia sidera luce
<man. astr. 1.561> 
<man. astr. 1.562>     *     *     *     *     *     *     *
<man. astr. 1.563> 
<man. astr. 1.564>      restat ut aetherios fines tibi reddere coner
<man. astr. 1.565> filaque dispositis vicibus comitantia caelum
<man. astr. 1.566> per quae dirigitur signorum flammeus ordo.
<man. astr. 1.567> [circulus a summo nascentem vertice mundum
<man. astr. 1.568> permeat Arctophylaca petens per terga draconis]
<man. astr. 1.569> circulus ad boream fulgentem sustinet Arcton
<man. astr. 1.570> sexque fugit solidas a caeli vertice partes.
<man. astr. 1.571> alter ad extremi decurrens sidera Cancri,
<man. astr. 1.572> in quo consummat Phoebus lucemque moramque
<man. astr. 1.573> tardaque per longos circumfert lumina flexus,
<man. astr. 1.574> aestivum medio nomen sibi sumit ab aestu
<man. astr. 1.575> temporis et titulo potitur metamque volantis
<man. astr. 1.576> solis et extremos designat fervidus actus
<man. astr. 1.577> et quinque in partes aquilonis distat ab orbe.
<man. astr. 1.578> tertius in media mundi regione locatus
<man. astr. 1.579> ingenti spira totum praecingit Olympum
<man. astr. 1.580> parte ab utraque videns axem, quo limite Phoebus
<man. astr. 1.581> componit paribus numeris noctemque diemque
<man. astr. 1.582> veris et autumni currens per tempora mixta,
<man. astr. 1.583> cum medium aequali distinguit limite caelum
<man. astr. 1.584>  quattuor et gradibus sua fila reducit ab aestu.
<man. astr. 1.585> proximus hunc ultra brumalis nomine limes
<man. astr. 1.586> ultima designat fugientis limina solis
<man. astr. 1.587> invidaque obliqua radiorum munera flamma
<man. astr. 1.588> dat per iter minimum nobis; sed finibus illis,
<man. astr. 1.589> quos super incubuit, longa stant tempora luce,
<man. astr. 1.590> vixque dies transit candentem extenta per aestum,
<man. astr. 1.591> bisque iacet binis summotus partibus orbis.
<man. astr. 1.592> unus ab his superest extremo proximus axi
<man. astr. 1.593> circulus, austrinas qui stringit et obsidet Arctos.
<man. astr. 1.594> hic quoque brumalem per partes quinque relinquit,
<man. astr. 1.595> et quantum a nostro sublimis cardine gyrus,
<man. astr. 1.596> distat ab adverso tantundem proximus illi.
<man. astr. 1.597> [sic tibi per binas vertex a vertice partes
<man. astr. 1.598> divisus duplici summa circumdat Olympum
<man. astr. 1.599> et per quinque notat signantis tempore fines.]
<man. astr. 1.600> his eadem est via quae mundo pariterque rotantur
<man. astr. 1.601> inclines sociosque ortus occasibus aequant,
<man. astr. 1.602> quandoquidem secti, qua totus volvitur orbis,
<man. astr. 1.603> fila trahunt alti cursum comitantia caeli
<man. astr. 1.604> intervalla pari servantes limite semper
<man. astr. 1.605> divisosque semel fines sortemque dicatam.
<man. astr. 1.606> sunt duo, quos recipit ductos a vertice vertex,
<man. astr. 1.607> inter se adversi, qui cunctos ante relatos
<man. astr. 1.608> seque secant gemino coeuntes cardine mundi
<man. astr. 1.609> transversoque polo rectum ducuntur in axem,
<man. astr. 1.610> tempora signantes anni caelumque per astra
<man. astr. 1.611> quattuor in partes divisum mensibus aequis.
<man. astr. 1.612> alter ab excelso decurrens limes Olympo
<man. astr. 1.613>  serpentis caudam siccas et dividit Arctos,
<man. astr. 1.614> et iuga Chelarum medio volitantia gyro
<man. astr. 1.615> extremamque secans Hydram mediumque sub austris
<man. astr. 1.616> Centaurum adverso concurrit rursus in axe
<man. astr. 1.617> et redit in caelum squamosaque tergora Ceti
<man. astr. 1.618> Lanigerique notat fines clarumque Trigonum
<man. astr. 1.619> Andromedaeque sinus imos, vestigia matris
<man. astr. 1.620> principiumque suum repetito cardine claudit.
<man. astr. 1.621> alter in hunc medium summumque incumbit in axem
<man. astr. 1.622> perque pedes primos cervicem transit et Ursae,
<man. astr. 1.623> quam septem stellae primam iam sole remoto
<man. astr. 1.624> producunt nigrae praebentem lumina nocti,
<man. astr. 1.625> et Geminis Cancrum dirimit stringitque flagrantem
<man. astr. 1.626> ore Canem clavumque Ratis, quae vicerat aequor.
<man. astr. 1.627> inde axem occultum per gyri signa prioris
<man. astr. 1.628> transversa atque illo rursus de limite tangit
<man. astr. 1.629> te, Capricorne, tuisque Aquilam designat ab astris,
<man. astr. 1.630> perque Lyram inversam currens spirasque Draconis:
<man. astr. 1.631> posteriora pedum Cynosurae praeterit astra
<man. astr. 1.632> transversamque secat vicino cardine caudam.
<man. astr. 1.633> hic iretum coit ipse sibi memor, unde profectus.
<man. astr. 1.634>      atque hos aeterna fixerunt tempora sede
<man. astr. 1.635> immotis per signa modis statione perenni.
<man. astr. 1.636> hos volucris fecere duos; namque alter ab ipsa
<man. astr. 1.637> consurgens Helice medium praecidit Olympum
<man. astr. 1.638> discernitque diem sextamque examinat horam
<man. astr. 1.639> et paribus spatiis occasus cernit et ortus.
<man. astr. 1.640>  hic mutat per signa vices; seu si quis eoos
<man. astr. 1.641> seu petit hesperios, supra se circinat orbem
<man. astr. 1.642> verticibus super astantem mediumque secantem
<man. astr. 1.643> caelum et diviso signantem culmine mundum
<man. astr. 1.644> (quando aliis aliud medium est; volat hora per orbem),
<man. astr. 1.645> cumque loco terrae caelumque et tempora mutat.
<man. astr. 1.646> atque ubi se primis extollit Phoebus ab undis,
<man. astr. 1.647> illis sexta manet, quos tum premit aureus orbis.
<man. astr. 1.648> rursus ad hesperios sexta est, ubi cedit in umbras;
<man. astr. 1.649> nos primam ac summam sextam numeramus utramque
<man. astr. 1.650> et gelidum extremo lumen sentimus ab igni.
<man. astr. 1.651> alterius fines si vis cognoscere gyri,
<man. astr. 1.652> circumfer faciles oculos vultumque per orbem.
<man. astr. 1.653> quicquid erit caelique imum terraeque supremum,
<man. astr. 1.654> qua coit ipse sibi nullo discrimine mundus
<man. astr. 1.655> redditque aut recipit fulgentia sidera ponto,
<man. astr. 1.656> praecingit tenui transversum limite mundum.
<man. astr. 1.657> haec quoque per totum volitabit linea caelum,
<man. astr. 1.658> non tantum ad medium vergens mediumque repente
<man. astr. 1.659> orbem, nunc septem ad stellas nec mota sub astra,
<man. astr. 1.660> sed quacumque vagae tulerint vestigia plantae
<man. astr. 1.661> has modo terrarum nunc has gradientis in oras,
<man. astr. 1.662> semper erit novus et terris mutabitur arcus;
<man. astr. 1.663> quippe aliud caelum ostendens aliudque relinquens
<man. astr. 1.664> dimidium teget et referet varioque notabit
<man. astr. 1.665> fine et cum visu pariter sua fila movente.
<man. astr. 1.666>  hic terrestris erit, quia terram amplectitur orbis,
<man. astr. 1.667> [et mundum pleno praecingit limite gyrus]
<man. astr. 1.668> atque a fine trahens titulum memoratur horizon.
<man. astr. 1.669>      his adice obliquos adversaque fila trahentis
<man. astr. 1.670> inter se gyros, quorum fulgentia signa
<man. astr. 1.671> alter habet, per quae Phoebus moderatur habenas,
<man. astr. 1.672> subsequiturque suo solem vaga Delia curru,
<man. astr. 1.673> et quinque adverso luctantia sidera mundo
<man. astr. 1.674> exercent varias naturae lege choreas.
<man. astr. 1.675> hunc tenet a summo Cancer, Capricornus ab imo,
<man. astr. 1.676> bis recipit, lucem qui circulus aequat et umbras,
<man. astr. 1.677> Lanigeri et Librae signo sua fila secantem.
<man. astr. 1.678> sic per tres gyros inflexus ducitur orbis
<man. astr. 1.679> rectaque devexo fallit vestigia clivo;
<man. astr. 1.680> nec visus aciemque fugit tantumque notari
<man. astr. 1.681> mente potest, sicut cernuntur mente priores,
<man. astr. 1.682> sed nitet ingenti stellatus balteus orbe
<man. astr. 1.683> insignemque facit caelato lumine mundum
<man. astr. 1.684> et ter vicenas partes patet atque trecentas
<man. astr. 1.685> in longum; bis sex latescit fascia partes,
<man. astr. 1.686> quae cohibet vario labentia sidera cursu.
<man. astr. 1.687> alter in adversum positus succedit ad Arctos
<man. astr. 1.688> et paulum a boreae gyro sua fila reducit
<man. astr. 1.689> transitque inversae per sidera Cassiepiae.
<man. astr. 1.690> inde per obliquum descendens tangit Olorem
<man. astr. 1.691> aestivosque secat fines Aquilamque supinam
<man. astr. 1.692> temporaque aequantem gyrum zonamque ferentem
<man. astr. 1.693> Solis equos inter caudam, qua Scorpius ardet,
<man. astr. 1.694> extremamque Sagittari laevam atque Saglttam.
<man. astr. 1.695> inde suos sinuat flexus crura pedesque
<man. astr. 1.696> Centauri alterius rursusque ascendere caelum
<man. astr. 1.697>  incipit Argivumque Ratem per aplustria summa
<man. astr. 1.698> et medium mundi gyrum Geminosque per ima
<man. astr. 1.699> signa secat, subit Heniochum, teque, unde profectus,
<man. astr. 1.700> Cassiepia, petens super ipsum Persea transit
<man. astr. 1.701> orbemque ex illa coeptum concludit in ipsa
<man. astr. 1.702> trisque secat medios gyros et signa ferentem
<man. astr. 1.703> partibus e binis, quotiens praeciditur ipse.
<man. astr. 1.704> nec quaerendus erit: visus incurrit in ipsos
<man. astr. 1.705> sponte sua seque ipse docet cogitque notari.
<man. astr. 1.706> namque in caeruleo candens nitet orbita mundo
<man. astr. 1.707> ceu missura diem subito caelumque recludens.
<man. astr. 1.708> ac veluti virides discernit semita campos,
<man. astr. 1.709> quam terit assiduo renovans iter orbita tractu;
<man. astr. 1.710> [inter divisas aequalibus est via partis]
<man. astr. 1.711> ut freta canescunt sulcum ducente carina
<man. astr. 1.712> accipiuntque viam fluctus spumantibus undis,
<man. astr. 1.713> quam tortus verso movit de gurgite vertex,
<man. astr. 1.714> candidus in nigro lucet sic limes Olympo
<man. astr. 1.715> caeruleum findens ingenti lumine mundum.
<man. astr. 1.716> utque suos arcus per nubila circinat Iris,
<man. astr. 1.717> sic superincumbit signato culmine limes
<man. astr. 1.718> candidus et resupina facit mortalibus ora,
<man. astr. 1.719> dum nova per caecam mirantur lumina noctem
<man. astr. 1.720> inquiruntque sacras humano pectore causas,
<man. astr. 1.721> num se diductis conetur solvere moles
<man. astr. 1.722> segminibus, raraque labent compagine rimae
<man. astr. 1.723> admittantque novum laxato tegmine lumen; --
<man. astr. 1.724>  quid sibi non timeant, magni cum vulnera caeli
<man. astr. 1.725> conspiciant, feriatque oculos iniuria mundi? --
<man. astr. 1.726> an coeat mundus, duplicisque extrema cavernae
<man. astr. 1.727> conveniant caelique oras et sidera iungant,
<man. astr. 1.728> perque ipsos fiat nexus manifesta cicatrix
<man. astr. 1.729> fusuram faciens mundi, stipatus et orbis
<man. astr. 1.730> aeriam in nebulam clara compagine versus
<man. astr. 1.731> in cuneos alti cogat fundamina caeli.
<man. astr. 1.732> an melius manet illa fides, per saecula prisca
<man. astr. 1.733> illac solis equos diversis cursibus isse
<man. astr. 1.734> atque aliam trivisse viam, longumque per aevum
<man. astr. 1.735> exustas sedes incoctaque sidera flammis
<man. astr. 1.736> caeruleam verso speciem mutasse colore,
<man. astr. 1.737> infusumque loco cinerem mundumque sepultum?
<man. astr. 1.738> fama etiam antiquis ad nos descendit ab annis
<man. astr. 1.739> Phaethontem patrio curru per signa volantem,
<man. astr. 1.740> dum nova miratur propius spectacula mundi
<man. astr. 1.741> et puer in caelo ludit curruque superbus
<man. astr. 1.742> luxuriat mundo, cupit et maiora parente,
<man. astr. 1.743> monstratas liquisse vias orbemque rigenti
<man. astr. 1.744> imposuisse polo; nec signa insueta tulisse
<man. astr. 1.745> errantis meta flammas cursumque solutum,
<man. astr. 1.746> * deflexum solito cursu curvisque quadrigis.
<man. astr. 1.747> quid querimur flammas totum saevisse per orbem,
<man. astr. 1.748> terrarumque rogum cunctas arsisse per urbes,
<man. astr. 1.749> cum vaga dispersi fluitarunt lumina currus,
<man. astr. 1.750> et caelum exustum est? luit ipse incendia mundus,
<man. astr. 1.751>  et nova vicinis flagrarunt sidera flammis
<man. astr. 1.752> nunc quoque praeteriti faciem referentia casus.
<man. astr. 1.753> nec mihi celanda est famae vulgata vetustas
<man. astr. 1.754> mollior: e niveo lactis fluxisse liquorem
<man. astr. 1.755> pectore reginae divum caelumque colore
<man. astr. 1.756> infecisse suo. quapropter lacteus orbis
<man. astr. 1.757> dicitur, et nomen causa descendit ab ipsa.
<man. astr. 1.758> an maior densa stellarum turba corona
<man. astr. 1.759> convexit flammas et crasso lumine candet,
<man. astr. 1.760> et fulgore nitet collato clarior orbis?
<man. astr. 1.761> an fortes animae dignataque nomina caelo
<man. astr. 1.762> corporibus resoluta suis terraeque remissa
<man. astr. 1.763> huc migrant ex orbe suumque habitantia caelum
<man. astr. 1.764> aetherios vivunt annos mundoque fruuntur?
<man. astr. 1.765> atque hic Aeacidas, hic et veneramur Atridas
<man. astr. 1.766> Tydidemque ferum terraeque marisque triumphis
<man. astr. 1.767> naturae victorem Ithacum Pyliumque senecta
<man. astr. 1.768> insignem triplici Danaumque ad Pergava reges,
<man. astr. 1.769> [castra ducum et caeli victamque sub Hectore Troiam]
<man. astr. 1.770> Auroraeque nigrum partum stirpemque Tonantis
<man. astr. 1.771> rectorem Lyciae; nec te, Mavortia virgo,
<man. astr. 1.772> praeteream regesque alios, quos Thraecia misit
<man. astr. 1.773> atque Asiae gentes et Magno maxima Pella;
<man. astr. 1.774> quique animi vires et strictae pondera mentis
<man. astr. 1.775> prudentes habuere viri, quibus omnis in ipsis
<man. astr. 1.776> census erat, iustusque Solon fortisque Lycurgus,
<man. astr. 1.777> aetheriusque Platon et qui fabricaverat illum
<man. astr. 1.778>  damnatusque suas melius damnavit Athenas,
<man. astr. 1.779> Persidis et victor, strarat quae classibus aequor.
<man. astr. 1.780> Romanique viri, quorum iam maxima turba est:
<man. astr. 1.781> Tarquinioque minus reges, et Horatia proles,
<man. astr. 1.782> tota acies partus, nec non et Scaevola trunco
<man. astr. 1.783> nobilior, maiorque viris et cloelia virgo,
<man. astr. 1.784> et Romana ferens, quae texit, moenia Cocles,
<man. astr. 1.785> et commilitio volucris Corvinus adeptus
<man. astr. 1.786> et spolia et nomen, qui gestat in alite Phoebum,
<man. astr. 1.787> et Iove qui meruit caelum Romamque Camillus
<man. astr. 1.788> servando posuit, Brutusque a rege receptae
<man. astr. 1.789> conditor, et Pyrrhi per bella Papirius ultor,
<man. astr. 1.790> Fabricius Curiusque pares, et tertia palma
<man. astr. 1.791> Marcellus, Cossusque prior de rege necato,
<man. astr. 1.792> certantesque Deci votis similesque triumphis,
<man. astr. 1.793> invictusque mora Fabius, victorque necantis
<man. astr. 1.794> Livius Hasdrubalis socio per bella Nerone,
<man. astr. 1.795> Scipiadaeque duces, fatum Carthaginis unum,
<man. astr. 1.796> Pompeiusque orbis domitor per trisque triumphos
<man. astr. 1.797> ante deum princeps, et censu Tullius oris
<man. astr. 1.798> emeritus caelum, et <tu,>  Claudi magna propago,
<man. astr. 1.799> Aemiliaeque domus proceres, clarique MeteIli,
<man. astr. 1.800> et Cato fortunae victor, matrisque sub armis
<man. astr. 1.801> miles Agrippa suae. Venerisque ab origine proles
<man. astr. 1.802> Iulia descendit caelo caelumque replevit,
<man. astr. 1.803>  quod regit Augustus socio per signa Tonante,
<man. astr. 1.804> cernit et in coetu divum magnumque Quirinum
<man. astr. 1.805> altius aetherii quam candet circulus orbis.
<man. astr. 1.806> illa deum sedes, haec illis proxima, divum
<man. astr. 1.807> qui virtute sua similes vestigia tangunt.
<man. astr. 1.808>      ac prius incipiam stellis quam reddere vires
<man. astr. 1.809> signorumque canam fatalia carmine iura,
<man. astr. 1.810> implenda est mundi facies, corpusque per omne
<man. astr. 1.811> quid, quod ubique nitet, vigeat quandoque, notandum est.
<man. astr. 1.812> sunt alia adverso pugnantia sidera mundo,
<man. astr. 1.813> quae terram caelumque inter volitantia pendent.
<man. astr. 1.814> [Saturni, Iovis et Martis Solisque, sub illis
<man. astr. 1.815> Mercurius Venerem inter agit Lunamque locatus.]
<man. astr. 1.816> sunt etiam raris orti natalibus ignes,
<man. astr. 1.817> protinus et rapti. subitas candescere flammas
<man. astr. 1.818> aera per liquidum tractosque perire cometas
<man. astr. 1.819> rata per ingentis viderunt saecula motus.
<man. astr. 1.820> sive, quod ingenitum terra spirante vaporem
<man. astr. 1.821> umidior sicca superatur spiritus aura,
<man. astr. 1.822> nubila cum Iongo cessant dispulsa sereno,
<man. astr. 1.823> et solis radiis arescit torridus aer,
<man. astr. 1.824> apta alimenta sibi demissus corripit ignis
<man. astr. 1.825> materiamque sui deprendit flamma capacem. --
<man. astr. 1.826> et quia non solidum est corpus, sed rara vagantur
<man. astr. 1.827> principia aurarum volucrique simillima fumo,
<man. astr. 1.828>  in breve vivit opus coeptaque incendia fine
<man. astr. 1.829> subsistunt pariterque cadunt fulgentque cometae.
<man. astr. 1.830> quod nisi vicinos agerent occasibus ortus
<man. astr. 1.831> et tam parva forent accensis tempora flammis,
<man. astr. 1.832> alter nocte dies esset caelumque rediret
<man. astr. 1.833> inversum et somno totum deprenderet orbem.
<man. astr. 1.834> tum quia non una specie dispergitur omnis
<man. astr. 1.835> aridior terrae vapor et comprenditur igni,
<man. astr. 1.836> diversas quoque per facies accensa feruntur
<man. astr. 1.837> lumina, quae subitis exsistunt nata tenebris.
<man. astr. 1.838> nam modo, ceu longi fluitent de vertice crines,
<man. astr. 1.839> flamma comas imitata volat, tenuisque capillos
<man. astr. 1.840> diffusos radiis ardentibus explicat ignis.
<man. astr. 1.841> nunc prior haec facies dispersis crinibus exit,
<man. astr. 1.842>  et glomus ardentis sequitur sub imagine barbae
<man. astr. 1.843>  hirta figurantis tremulo sub lumine menta.
<man. astr. 1.844>  interdum aequali laterum compagine ductus
<man. astr. 1.845> quadratamve trabem fingit teretemve columnam.
<man. astr. 1.846> quin etiam tumidis exaequat dolia flammis
<man. astr. 1.847> procere distenta uteros, parvosque catillos
<man. astr. 1.848>  mentitur curvos ignis glomeratus in orbes.
<man. astr. 1.849>  lampadas et fissas ramosos fundit in ignes.
<man. astr. 1.850> praecipites stellae passimque volare videntur,
<man. astr. 1.851> cum vaga per nitidum scintillant lumina mundum
<man. astr. 1.852>  et tenuem longis iaculantur crinibus ignem;
<man. astr. 1.853> excurruntque procul volucris imitata sagittas,
<man. astr. 1.854> arida cum gracili tenuatur semita filo.
<man. astr. 1.855> sunt autem cunctis permixti partibus ignes,
<man. astr. 1.856> qui gravidas habitant fabricantis fulmina nubes
<man. astr. 1.857> et penetrant terras Aetnamque minantur Olympo
<man. astr. 1.858> et calidas reddunt ipsis in fontibus undas
<man. astr. 1.859> ac silice in dura viridique in cortice sedem
<man. astr. 1.860> inveniunt, cum silva sibi collisa crematur:
<man. astr. 1.861> ignibus usque adeo natura est omnis abundans.
<man. astr. 1.862> ne mirere faces subitas erumpere caelo
<man. astr. 1.863> aeraque accensum flammis lucere coruscis
<man. astr. 1.864> arida complexum spirantis semina terrae,
<man. astr. 1.865> quae volucer pascens ignis sequiturque fugitque,
<man. astr. 1.866> fulgura cum videas tremulum vibrantia lumen,
<man. astr. 1.867> imbribus e mediis et caelum fulmine ruptum, --
<man. astr. 1.868> sive igitur ratio praebentis semina terrae
<man. astr. 1.869> in volucres ignes potuit generate cometas,
<man. astr. 1.870> sive illas natura faces ut cuncta creavit
<man. astr. 1.871> sidera per tenues caelo lucentia flammas,
<man. astr. 1.872> (sed trahit ad semet rapido Titanius aestu
<man. astr. 1.873> involvitque suo flammantis igne cometas,
<man. astr. 1.874> ac modo dimittit, sicut Cyllenius orbis
<man. astr. 1.875> et Venus, accenso cum ducit vespere noctem,
<man. astr. 1.876> saepe nitent falluntque oculos rursusque revisunt)
<man. astr. 1.877> seu deus instantis fati miseratus in orbem
<man. astr. 1.878> signa per affectus caelique incendia mittit;
<man. astr. 1.879> numquam futtilibus excanduit ignibus aether:
<man. astr. 1.880> squalidaque elusi deplorant arva coloni,
<man. astr. 1.881> et sterilis inter sulcos defessus arator
<man. astr. 1.882> ad iuga maerentis cogit frustrata iuvencos.
<man. astr. 1.883>  aut gravibus morbis et lenta corpora tabe
<man. astr. 1.884> corripit exustis letalis flamma medullis
<man. astr. 1.885> labentisque rapit populos, totasque per urbes
<man. astr. 1.886> publica succensis peraguntur fata sepulcris.
<man. astr. 1.887> qualis Erechtheos pestis populata colonos
<man. astr. 1.888> extulit antiquas per funera pacis Athenas,
<man. astr. 1.889> alter in alterius labens cum fata ruebant.
<man. astr. 1.890> nec locus artis erat medicae nec vota valebant;
<man. astr. 1.891> cesserat officium morbis, et funera deerant
<man. astr. 1.892> mortibus et lacrimae; lassus defecerat ignis,
<man. astr. 1.893> et coacervatis ardebant corpora membris,
<man. astr. 1.894> ac tanto quondam populo vix contigit heres.
<man. astr. 1.895> talia significant lucentes saepe cometae:
<man. astr. 1.896> funera cum facibus veniunt terrisque minantur
<man. astr. 1.897> ardentis sine fine rogos, cum mundus et ipsa
<man. astr. 1.898> aegrotet natura, hominum sortita sepulcrum.
<man. astr. 1.899> quin et bella canunt ignes subitosque tumultus
<man. astr. 1.900> et clandestinis surgentia fraudibus arma,
<man. astr. 1.901> externas modo per gentes, -- ut foedere rupto
<man. astr. 1.902> cum fera ductorem rapuit Germania Varum
<man. astr. 1.903> infecitque trium legionum sanguine campos,
<man. astr. 1.904> arserunt toto passim minitantia mundo
<man. astr. 1.905> lumina, et ipsa tulit bellum natura per ignes
<man. astr. 1.906> opposuitque suas vires finemque minata est.
<man. astr. 1.907> nec mirere graves rerumque hominumque ruinas:
<man. astr. 1.908> saepe domi culpa est; nescimus credere caelo; --
<man. astr. 1.909> civilis etiam motus cognataque bella
<man. astr. 1.910> significant. nec plura alias incendia mundus
<man. astr. 1.911> sustinuit, quam cum ducibus iurata cruentis
<man. astr. 1.912> arma Philippeos implerunt agmine campos.
<man. astr. 1.913>  vixque etiam sicca miles Romanus harena
<man. astr. 1.914> ossa verum lacerosque prius superastitit artus,
<man. astr. 1.915> imperiumque suis conflixit viribus ipsum,
<man. astr. 1.916> perque patris pater Augustus vestigia vicit.
<man. astr. 1.917> necdum finis erat: restabant Actia bella
<man. astr. 1.918> dotali oommissa acie, repetitaque rerum
<man. astr. 1.919> alea, et in ponto quaesitus rector Olympi,
<man. astr. 1.920> femineum sortita iugum cum Roma pependit,
<man. astr. 1.921> atque ipsa Isiaco certarunt fulmina sistro.
<man. astr. 1.922> restabant profugo servilia milite bella,
<man. astr. 1.923> cum patrios armis imitatus filius hostis
<man. astr. 1.924> aequora Pompeius cepit defensa parenti.
<man. astr. 1.925> sed satis hoc fatis fuerit. iam bella quiescant,
<man. astr. 1.926> atque adamanteis discordia vincta catenis
<man. astr. 1.927> aeternos habeat frenos in carcere clausa.
<man. astr. 1.928> sit pater invictus patriae, sit Roma sub illo,
<man. astr. 1.929> cumque deum caelo dederit, non quaerat in orbe.
<man. astr. 2.1> Maximus Iliacae gentis certamina vates
<man. astr. 2.2> et quinquaginta regum regemque patremque 
<man. astr. 2.3> Hectoraque Aeacidae victamque sub Hectore Troiam, 
<man. astr. 2.4> erroremque ducis totidem, quot vicerat, annis 
<man. astr. 2.5> <infestum experti dominum maris atque renatoa 
<man. astr. 2.6> instantem bello geminataque Pergama ponto 
<man. astr. 2.7> ultimaque in patria captisque penatibus arma 
<man. astr. 2.8> ore sacro cecinit; patriam cui turba petentum, 
<man. astr. 2.9> dum dabat, eripuit, cuiusque ex ore profusos 
<man. astr. 2.10> omnis posteritas latices in carmina duxit 
<man. astr. 2.11> amnemque in tenuis ausa est deducere rivos
<man. astr. 2.12> unius fecunda bonis. sed proximus illi 
<man. astr. 2.13> Hesiodus memorat divos divumque parentes 
<man. astr. 2.14> et chaos enixum terras orbemque sub illo 
<man. astr. 2.15> infantem et primos titubantia sidera cursus 
<man. astr. 2.16> Titanasque senes, Iovis et cunabula magni
<man. astr. 2.17> et sub fratre viri nomen, sine matre parentis, 
<man. astr. 2.18> atque iterum patrio nascentem corpore Bacchum, 
<man. astr. 2.19> silvarumque deos secretaque numina Nymphas.
<man. astr. 2.20> quin etiam ruris cultus legesque notavit
<man. astr. 2.21> militiamque soli, quod colles Bacchus amaret, 
<man. astr. 2.22> quod fecunda Ceres campos, quod Pallas utrumque, 
<man. astr. 2.23> atque arbusta vagis essent quod adultera pomis; 
<man. astr. 2.24> omniaque immenso volitantia lumina mundo,
<man. astr. 2.25> pacis opus, magnos naturae condit in usus.
<man. astr. 2.26> astrorum quidam varias dixere figuras, 
<man. astr. 2.27> signaque diffuso passim labentia caelo 
<man. astr. 2.28> in proprium cuiusque genus causasque tulere; 
<man. astr. 2.29> Persea et Andromedan poena matremque dolentem 
<man. astr. 2.30> solventemque patrem, raptamque Lycaone natam, 
<man. astr. 2.31> officioque Iovis Cynosuram, lacte Capellam
<man. astr. 2.32> et furto Cycnum, pietate ad sidera ductam 
<man. astr. 2.33> Erigonen ictuque Nepam spolioque Leonem 
<man. astr. 2.34> et morsu Cancrum, Pisces Cythereide versa, 
<man. astr. 2.35> Lanigerum victo ducentem sidera ponto, 
<man. astr. 2.36> ceteraque ex variis pendentia casibus astra
<man. astr. 2.37> aethera per summum voluerunt fixa revolvi. 
<man. astr. 2.38> quorum carminibus nihil est nisi fabula caelum 
<man. astr. 2.39> terraque composuit mundum quae pendet ab illo. 
<man. astr. 2.40> quin etiam ritus pastorum et Pana sonantem 
<man. astr. 2.41> in calamos Sicula memorat tellure creatus,
<man. astr. 2.42> nec silvis silvestre canit perque horrida motus 
<man. astr. 2.43> rura serit dulcis Musamque inducit in aulas. 
<man. astr. 2.44> ecce alius pictas volucres ac bella ferarum, 
<man. astr. 2.45> ille venenatos angues aconitaque et herbas 
<man. astr. 2.46> fata refert vitamque sua radice ferentis.
<man. astr. 2.47> quin etiam tenebris immersum Tartaron atra 
<man. astr. 2.48> in lucem de nocte vocant orbemque revolvunt 
<man. astr. 2.49> interius versum naturae foedere rupto. 
<man. astr. 2.50> omne genus rerum doctae cecinere sorores, 
<man. astr. 2.51> omnis ad accessus Heliconos semita trita est,
<man. astr. 2.52> et iam confusi manant de fontibus amnes 
<man. astr. 2.53> nec capiunt haustum turbamque ad nota ruentem. 
<man. astr. 2.54> integra quaeramus rorantis prata per herbas 
<man. astr. 2.55> undamque occultis meditantem murmur in antris, 
<man. astr. 2.56> quam neque durato gustarint ore volucres,
<man. astr. 2.57> ipse nec aetherio Phoebus libaverit igni. 
<man. astr. 2.58> nostra loquar, nulli vatum debebimus orsa, 
<man. astr. 2.59> nec furtum sed opus veniet, soloque volamus 
<man. astr. 2.60> in caelum curru, propria rate pellimus undas. 
<man. astr. 2.61> namque canam tacita naturae mente potentem
<man. astr. 2.62> infusumque deum caelo terrisque fretoque 
<man. astr. 2.63> ingentem aequali moderantem foedere molem, 
<man. astr. 2.64> totumque alterno consensu vivere mundum 
<man. astr. 2.65> et rationis agi motu, cum spiritus unus 
<man. astr. 2.66> per cunctas habitet partes atque irriget orbem
<man. astr. 2.67> omnia pervolitans corpusque animale figuret. 
<man. astr. 2.68> quod nisi cognatis membris contexta maneret 
<man. astr. 2.69> machina et imposito pareret tota magistro 
<man. astr. 2.70> ac tantum mundi regeret prudentia censum, 
<man. astr. 2.71> non esset statio terris, non ambitus astris,
<man. astr. 2.72> erraretque vagus mundus standove rigeret, 
<man. astr. 2.73> nec sua dispositos servarent sidera cursus 
<man. astr. 2.74> noxque alterna diem fugeret rursumque fugaret, 
<man. astr. 2.75> non imbres alerent terras, non aethera venti 
<man. astr. 2.76> nec pontus gravidas nubes nec flumina pontum
<man. astr. 2.77> nec pelagus fontes, nec staret summa per omnis 
<man. astr. 2.78> par semper partes aequo digesta parente, 
<man. astr. 2.79> ut neque deficerent undae nec sideret orbis 
<man. astr. 2.80> nec caelum iusto maiusve minusve volaret. 
<man. astr. 2.81> motus alit, non mutat opus. sic omnia toto
<man. astr. 2.82> dispensata manent mundo dominumque sequuntur. 
<man. astr. 2.83> hic igitur deus et ratio, quae cuncta gubernat, 
<man. astr. 2.84> ducit ab aetheriis terrena animalia signis, 
<man. astr. 2.85> quae, quamquam longo, cogit, summota recessu, 
<man. astr. 2.86> sentiri tamen, ut vitas ac fata ministrent
<man. astr. 2.87> gentibus ac proprios per singula corpora mores. 
<man. astr. 2.88> nec nimis est quaerenda fides: sic temperat arva 
<man. astr. 2.89> caelum, sic varias fruges redditque rapitque, 
<man. astr. 2.90> sic pontum movet ac terris immittit et aufert, 
<man. astr. 2.91> atque haec seditio pelagus nunc sidere lunae
<man. astr. 2.92> mota tenet, nunc diverso stimulata recessu, 
<man. astr. 2.93> nunc anni spatio Phoebum comitata volantem; 
<man. astr. 2.94> sic summersa fretis, concharum et carcere clausa, 
<man. astr. 2.95> ad lunae motum variant animalia corpus 
<man. astr. 2.96> et tua damna, tuas imitantur, Delia, vires;
<man. astr. 2.97> tu quoque fraternis sic reddis curribus ora 
<man. astr. 2.98> atque iterum ex isdem repetis, quantumque reliquit 
<man. astr. 2.99> aut dedit ille, refers et sidus sidere constas; 
<man. astr. 2.100> denique sic pecudes et muta animalia terris, 
<man. astr. 2.101> cum maneant ignara sui legisque per aevum,
<man. astr. 2.102> natura tamen ad mundum revocante parentem 
<man. astr. 2.103> attollunt animos caelumque et sidera servant 
<man. astr. 2.104> corporaque ad lunae nascentis cornua lustrant 
<man. astr. 2.105> venturasque vident hiemes, reditura serena. 
<man. astr. 2.106> quis dubitet post haec hominem coniungere caelo,
<man. astr. 2.107> <cui, cupiens terras ad sidera surgere, munus>a
<man. astr. 2.108> eximium natura dedit linguamque capaxque 
<man. astr. 2.109> ingenium volucremque animum, quem denique in unum 
<man. astr. 2.110> descendit deus atque habitat seque ipse requirit? 
<man. astr. 2.111> mitte alias artes, quarum est permissa facultas 
<man. astr. 2.112> invidiosa adeo, nec nostri munera census:
<man. astr. 2.113> [mitto quod aequali nihil est sub lege tributum, 
<man. astr. 2.114> quo patet auctoris summam, non corporis, esse; 
<man. astr. 2.115> mitto quod certum est et inevitabile fatum 
<man. astr. 2.116> materiaeque datum est cogi sed cogere mundo] 
<man. astr. 2.117> quis caelum posset nisi caeli munere nosse,
<man. astr. 2.118> et reperire deum, nisi qui pars ipse deorum est? 
<man. astr. 2.119> quisve hanc convexi molem sine fine patentis 
<man. astr. 2.120> signorumque choros ac mundi flammea tecta, 
<man. astr. 2.121> aeternum et stellis adversus sidera bellum 
<man. astr. 2.122> [ac terras caeloque fretum subiectaque utrisque]
<man. astr. 2.123> cernere et angusto sub pectore claudere posset, 
<man. astr. 2.124> ni sanctos animis oculos natura dedisset 
<man. astr. 2.125> cognatamque sibi mentem vertisset ad ipsam 
<man. astr. 2.126> et tantum dictasset opus, caeloque veniret 
<man. astr. 2.127> quod vocat in caelum sacra ad commercia rerum?
<man. astr. 2.128> quis neget esse nefas invitum prendere mundum
<man. astr. 2.129> et velut in semet captum deducere in orbem? 
<man. astr. 2.130> sed, ne circuitu longo manifesta probentur, 
<man. astr. 2.131> ipsa fides operi faciet pondusque fidemque;
<man. astr. 2.132> nam neque decipitur ratio nec decipit umquam. 
<man. astr. 2.133> rite sequenda via est ac veris credita causis, 
<man. astr. 2.134> eventusque datur qualis praedicitur ante. 
<man. astr. 2.135> quod Fortuna ratum faciat, quis dicere falsum 
<man. astr. 2.136> audeat et tantae suffragia vincere sortis?
<man. astr. 2.137>      Haec ego divino cupiam cum ad sidera flatu 
<man. astr. 2.138> ferre, nec in turba nec turbae carmina condam 
<man. astr. 2.139> sed solus, vacuo veluti vectatus in orbe 
<man. astr. 2.140> liber agam currus non occursantibus ullis 
<man. astr. 2.141> nec per iter socios commune regentibus actus,
<man. astr. 2.142> sed caelo noscenda canam, mirantibus astris 
<man. astr. 2.143> et gaudente sui mundo per carmina vatis, 
<man. astr. 2.144> vel quibus illa sacros non invidere meatus 
<man. astr. 2.145> notitiamque sui, minima est quae turba per orbem. 
<man. astr. 2.146> illa frequens, quae divitias, quae diligit aurum,
<man. astr. 2.147> imperia et fasces mollemque per otia luxum 
<man. astr. 2.148> et blandis diversa sonis dulcemque per aures 
<man. astr. 2.149> affectum, ut modico noscenda ad fata labore. 
<man. astr. 2.150> hoc quoque fatorum est, legem perdiscere fati. 
<man. astr. 2.151>      Et primum astrorum varia est natura notanda
<man. astr. 2.152> carminibus per utrumque genus. nam mascula sex sunt, 
<man. astr. 2.153> diversi totidem generis sub principe Tauro: 
<man. astr. 2.154> cernis ut aversos redeundo surgat in artus. 
<man. astr. 2.155> alternant genus et vicibus variantur in orbem. 
<man. astr. 2.156>      Humanas etiam species in parte videbis,
<man. astr. 2.157> nec mores distant: pecudum pars atque ferarum 
<man. astr. 2.158> ingenium facient. quaedam signanda sagaci 
<man. astr. 2.159> singula sunt animo, propria quae sorte feruntur: 
<man. astr. 2.160> nunc binis insiste; dabunt geminata potentis 
<man. astr. 2.161> per socium effectus. multum comes addit et aufert,
<man. astr. 2.162> ambiguisque valent, quis sunt collegia, fatis 
<man. astr. 2.163> ad meritum noxamque. duos per sidera Pisces 
<man. astr. 2.164> et totidem Geminos nudatis aspice membris. 
<man. astr. 2.165> his coniuncta manent alterno bracchia nexu, 
<man. astr. 2.166> dissimile est illis iter in contraria versis.
<man. astr. 2.167> par numerus, sed enim dispar natura notanda est. 
<man. astr. 2.168> atque haec ex paribus toto gaudentia censu 
<man. astr. 2.169> signa meant, nihil exterius mirantur in ipsis 
<man. astr. 2.170> amissumve dolent, quaedam quod, parte recisa 
<man. astr. 2.171> atque ex diverso commissis corpore membris, 
<man. astr. 2.172> ut Capricornus et intentum qui derigit arcum 
<man. astr. 2.173> iunctus equo: pars huic hominis, sed nulla priori. 
<man. astr. 2.174> [hoc quoque servandum est alta discrimen in arte, 
<man. astr. 2.175> distat enim gemini duo sint duplane figura] 
<man. astr. 2.176> quin etiam Erigone binis numeratur in astris,
<man. astr. 2.177> nec facies ratio duplex; nam desinit aestas, 
<man. astr. 2.178> incipit autumnus media sub Virgine utrimque. 
<man. astr. 2.179> idcirco tropicis praecedunt omnibus astra 
<man. astr. 2.180> bina, ut Lanigero, Chelis Cancroque Caproque, 
<man. astr. 2.181> quod duplicis retinent conexo tempore vires.
<man. astr. 2.182> ut, quos subsequitur Cancer per sidera fratres, 
<man. astr. 2.183> e geminis alter florentia tempora veris 
<man. astr. 2.184> sufficit, aestatem sitientem provehit alter; 
<man. astr. 2.185> nudus uterque tamen, sentit quia uterque calorem, 
<man. astr. 2.186> ille senescentis veris, subeuntis at ille
<man. astr. 2.187> aestatis: par est primae sors ultima parti. 
<man. astr. 2.188> quin etiam Arcitenens, qui te, Capricorne, sub ipso 
<man. astr. 2.189> promittit, duplici formatus imagine fertur: 
<man. astr. 2.190> mitior autumnus mollis sibi vindicat artus 
<man. astr. 2.191> materiamque hominis, fera tergo membra rigentem
<man. astr. 2.192> excipiunt hiemem mutantque in tempora signum. 
<man. astr. 2.193> quosque Aries prae se mittit, duo tempora Pisces 
<man. astr. 2.194> bina dicant: hiemem hic claudit, ver incohat alter. 
<man. astr. 2.195> cum sol aequoreis revolans decurrit in astris, 
<man. astr. 2.196> hiberni coeunt cum vernis roribus imbres.
<man. astr. 2.197> utraque sors umoris habet fluitantia signa. 
<man. astr. 2.198>      Quin tria signa novem signis coniuncta repugnant 
<man. astr. 2.199> et quasi seditio caelum tenet. aspice Taurum 
<man. astr. 2.200> clunibus et Geminos pedibus, testudine Cancrum 
<man. astr. 2.201> surgere, cum rectis oriantur cetera membris; 
<man. astr. 2.202> ne mirere moras, cum sol aversa per astra 
<man. astr. 2.203> aestivum tardis attollat mensibus annum. 
<man. astr. 2.204>      Nec te praetereat nocturna diurnaque signa 
<man. astr. 2.205> quae sint perspicere et propria deducere lege, 
<man. astr. 2.206> non tenebris aut luce suam peragentia sortem
<man. astr. 2.207> (nam commune foret nullo discrimine nomen, 
<man. astr. 2.208> omnia quod certis vicibus per tempora fulgent 
<man. astr. 2.209> et nunc illa dies, nunc noctes illa sequuntur), 
<man. astr. 2.210> sed quibus illa parens mundi natura sacratas 
<man. astr. 2.211> temporis attribuit partes statione perenni.
<man. astr. 2.212> namque Sagittari signum rabidique Leonis 
<man. astr. 2.213> et sua respiciens aurato vellere terga, 
<man. astr. 2.214> tum Pisces <et> Cancer et acri Scorpios ictu, 
<man. astr. 2.215> aut vicina loco, divisa aut partibus aequis, 
<man. astr. 2.216> omnia dicuntur simili sub sorte diurna.
<man. astr. 2.217> cetera, vel numero consortia vel vice sedis, 
<man. astr. 2.218> interiecta locis totidem, nocturna feruntur. 
<man. astr. 2.219> quidam etiam sex continuis dixere diurnas 
<man. astr. 2.220> esse vices astris, quae sunt a principe signo 
<man. astr. 2.221> Lanigeri, sex a Libra nocturna videri.
<man. astr. 2.222> sunt quibus esse diurna placet quae mascula surgunt, 
<man. astr. 2.223> femineam sortem tutis gaudere tenebris. 
<man. astr. 2.224>      Quin non nulla tibi nullo monstrante loquuntur 
<man. astr. 2.225> Neptuno debere genus, scopulosus in undis 
<man. astr. 2.226> Cancer et effuso gaudentes aequore Pisces.
<man. astr. 2.227> at, quae terrena censentur sidera sorte, 
<man. astr. 2.228> princeps armenti Taurus regnoque superbus 
<man. astr. 2.229> lanigeri gregis est Aries pestisque duorum 
<man. astr. 2.230> praedatorque Leo <et> dumosis Scorpios arvis. 
<man. astr. 2.231> sunt etiam mediae legis communia signa, 
<man. astr. 2.232> ambiguus tergo Capricornus, Aquarius undis, 
<man. astr. 2.233> umida terrenis aequali foedere mixta.
<man. astr. 2.234>      Non licet a minimis animum deflectere curis, 
<man. astr. 2.235> nec quicquam rationis eget frustrave creatum. 
<man. astr. 2.236> fecundum est proprie Cancri genus, acer et ictu 
<man. astr. 2.237> Scorpios, et partu complentes aequora Pisces. 
<man. astr. 2.238> sed sterilis Virgo est, simili coniuncta Leoni, 
<man. astr. 2.239> nec capit, aut captos effundit, Aquarius ortus. 
<man. astr. 2.240> inter utrumque manet Capricornus corpore mixto
<man. astr. 2.241> et qui Cretaeo fulget Centaurus in arcu, 
<man. astr. 2.242> communisque Aries aequantem tempora Libram 
<man. astr. 2.243> et Geminos Taurumque pari sub sorte recenset. 
<man. astr. 2.244>      Nec tu nulla putes in eo commenta locasse 
<man. astr. 2.245> naturam rerum, quod sunt currentia quaedam,
<man. astr. 2.246> ut Leo et Arcitenens Ariesque in cornua tortus; 
<man. astr. 2.247> aut quae recta suis librantur stantia membris, 
<man. astr. 2.248> ut Virgo et Gemini, fundens et Aquarius undas; 
<man. astr. 2.249> vel quae fessa sedent pigras referentia mentes, 
<man. astr. 2.250> Taurus depositis collo sopitus aratris,
<man. astr. 2.251> Libra sub emerito considens orbe laborum, 
<man. astr. 2.252> tuque tuos, Capricorne, gelu contractus in artus; 
<man. astr. 2.253> quaeve iacent, Cancer patulam distentus in alvum, 
<man. astr. 2.254> Scorpios incumbens plano sub pectore terrae, 
<man. astr. 2.255> in latus obliqui Pisces semperque iacentes.
<man. astr. 2.256>      Quod si sollerti circumspicis omnia cura, 
<man. astr. 2.257> fraudata invenies amissis sidera membris. 
<man. astr. 2.258> Scorpios in Libra consumit bracchia, Taurus 
<man. astr. 2.259> succidit incurvo claudus pede, lumina Cancro 
<man. astr. 2.260> desunt, Centauro superest et quaeritur unum.
<man. astr. 2.261> sic nostros casus solatur mundus in astris 
<man. astr. 2.262> exemploque docet patienter damna subire, 
<man. astr. 2.263> omnis cum caelo fortunae pendeat ordo 
<man. astr. 2.264> ipsaque debilibus formentur sidera membris. 
<man. astr. 2.265>      Temporibus quoque sunt propriis pollentia signa:
<man. astr. 2.266> aestas a Geminis, autumnus Virgine surgit, 
<man. astr. 2.267> bruma Sagittifero, ver Piscibus incipit esse. 
<man. astr. 2.268> quattuor in partes scribuntur sidera terna; 
<man. astr. 2.269> hiberna aestivis, autumni verna repugnant. 
<man. astr. 2.270>      Nec satis est proprias signorum noscere formas
<man. astr. 2.271> et privas quas dant leges nascentibus astra;
<man. astr. 2.272> consensu quoque fata movent et foedere gaudent
<man. astr. 2.273> atque aliis alia succedunt sorte locoque. 
<man. astr. 2.274> circulus ut dextro signorum clauditur orbe, 
<man. astr. 2.275> in tris aequalis discurrit linea ductus 
<man. astr. 2.276> inque vicem extremis iungit se finibus ipsa,
<man. astr. 2.277> et, quaecumque ferit, dicuntur signa trigona, 
<man. astr. 2.278> in tria partitus quod ter cadit angulus astra 
<man. astr. 2.279> quae divisa manent ternis distantia signis. 
<man. astr. 2.280> Laniger ex paribus spatiis duo signa, Leonis 
<man. astr. 2.281> atque Sagittari, diverso conspicit ortu;
<man. astr. 2.282> Virginis et Tauri Capricorno consonat astrum; 
<man. astr. 2.283> cetera sunt simili ratione triangula signa 
<man. astr. 2.284> per totidem sortes, desunt quae, condita mundo: 
<man. astr. 2.285> [sed discrimen erit dextris laevisque: sinistra 
<man. astr. 2.286> quae subeunt, quae praecedunt dextra esse feruntur;
<man. astr. 2.287> dexter erit Tauro Capricornus, Virgo sinistra] 
<man. astr. 2.288> hoc satis exemplo est. at, quae divisa quaternis 
<man. astr. 2.289> partibus aequali laterum sunt condita ductu 
<man. astr. 2.290> quorum designat normalis virgula sedes, 
<man. astr. 2.291> haec quadrata ferunt. Libram Capricornus et illum
<man. astr. 2.292> conspicit ante Aries atque ipsum a partibus aequis 
<man. astr. 2.293> Cancer et hunc laeva subeuntis sidera Librae. 
<man. astr. 2.294> semper enim <in> dextris censentur signa priora. 
<man. astr. 2.295> sic licet in totidem partes diducere cuncta 
<man. astr. 2.296> ternaque bis senis quadrata effingere signis,
<man. astr. 2.297> quorum proposito reddentur in ordine vires. 
<man. astr. 2.298>      Sed siquis contentus erit numerasse quadrata, 
<man. astr. 2.299> divisum <ut> signis mundum putet esse quaternis, 
<man. astr. 2.300> aut tribus ac binis signis ornare trigonum, 
<man. astr. 2.301> ut socias vires et amicos exigat ortus
<man. astr. 2.302> foederaque inveniat mundi cognata per astra, 
<man. astr. 2.303> falsus erit. nam, quina licet sint undique signa, 
<man. astr. 2.304> qui tamen e trinis, quae quinto quoque feruntur 
<man. astr. 2.305> astra loco, fuerint nati, sentire trigoni 
<man. astr. 2.306> non poterunt vires: licet illud nomine servent,
<man. astr. 2.307> amisere loco dotes numerisque repugnant. 
<man. astr. 2.308> nam, cum sint partes orbis per signa trecentae 
<man. astr. 2.309> et ter vicenae, quas Phoebi circuit ardor, 
<man. astr. 2.310> tertia pars eius numeri latus efficit unum 
<man. astr. 2.311> in tris perducti partes per signa trigoni.
<man. astr. 2.312> hanc autem numeri non reddit linea summam, 
<man. astr. 2.313> si signum signo, non pars a parte notetur, 
<man. astr. 2.314> quod, quamvis duo sunt ternis dirimentibus astra, 
<man. astr. 2.315> si tamen extremam laevi primamque prioris 
<man. astr. 2.316> inter se conferre voles numerumque notare,
<man. astr. 2.317> ter quinquagenas implebunt ordine partes; 
<man. astr. 2.318> transibit numerus formam finesque sequentis 
<man. astr. 2.319> consumet ductus. licet ergo signa trigona 
<man. astr. 2.320> dicantur, partes non servant illa trigonas. 
<man. astr. 2.321> haec eadem species fallet per signa quadrata
<man. astr. 2.322> (quod, cum totius numeri, qui construit orbem, 
<man. astr. 2.323> ter denae quadrum partes per sidera reddant, 
<man. astr. 2.324> evenit ut, prima signi de parte prioris 
<man. astr. 2.325> si partem ad summam ducatur virga sequentis, 
<man. astr. 2.326> bis sexagenas faciat; sin summa prioris
<man. astr. 2.327> et pars confertur subeuntis prima, duorum 
<man. astr. 2.328> signorum in medio numerum transique referque, 
<man. astr. 2.329> triginta duplicat partes, pars tertia derit); 
<man. astr. 2.330> et, quamvis quartum a quarto quis computet astrum, 
<man. astr. 2.331> naufragium facient partes unius in ipsis.
<man. astr. 2.332> non igitur satis est signis numerasse trigona 
<man. astr. 2.333> quadrative fidem quaeri per signa quaterna. 
<man. astr. 2.334> quadrati si forte voles effingere formam, 
<man. astr. 2.335> aut trinis paribus facies cum membra trigoni, 
<man. astr. 2.336> hic poscit quintam partem centesima summa,
<man. astr. 2.337> illic amittit decimam. sic convenit ordo. 
<man. astr. 2.338> et, quiscumque quater iunctis favet angulus usque, 
<man. astr. 2.339> quaeque loca in triplici signarit linea ductu 
<man. astr. 2.340> cum sinuata viae linquet dispendia recta, 
<man. astr. 2.341> his natura dedit communi foedera lege
<man. astr. 2.342> inque vicem affectus et mutua iura favoris. 
<man. astr. 2.343> quocirca non omnis habet genitura trigonis 
<man. astr. 2.344> consensum signis, nec, cum sunt forte quadrata,
<man. astr. 2.345> continuo inter se servant commercia rerum. 
<man. astr. 2.346> distat enim, partes consumat linea iustas 
<man. astr. 2.347> detrectetne modum numeri, quem circulus ambit, 
<man. astr. 2.348> nunc tris efficiens, nunc quattuor undique ductus, 
<man. astr. 2.349> quos in plura iubet ratio procedere signa
<man. astr. 2.350> interdum, quam sunt numeris memorata per orbem. 
<man. astr. 2.351>      Sed longe maior vis est per signa trigoni 
<man. astr. 2.352> quam quibus est titulus sub quarto quoque quadratis. 
<man. astr. 2.353> altior est horum summoto linea templo, 
<man. astr. 2.354> illa magis vicina meat caeloque recedit
<man. astr. 2.355> et propius terras accedit visus eorum 
<man. astr. 2.356> aeraque infectum nostras demittit ad auras. 
<man. astr. 2.357>      Debilia alternis data sunt commercia signis, 
<man. astr. 2.358> mutua nec magno consensu foedera servant, 
<man. astr. 2.359> invita angusto quod linea flectitur orbe.
<man. astr. 2.360> nam, cum praeteriens formatur singula limes 
<man. astr. 2.361> sidera et alterno devertitur angulus astro 
<man. astr. 2.362> sexque per anfractus curvatur virgula in orbem, 
<man. astr. 2.363> a Tauro venit in Cancrum, tum Virgine tacta 
<man. astr. 2.364> Scorpion ingreditur, tum te, Capricorne, rigentem
<man. astr. 2.365> et geminos a te Pisces aversaque Tauri 
<man. astr. 2.366> sidera contingens finit, qua coeperat, orbem. 
<man. astr. 2.367> alterius ductus locus est per transita signa, 
<man. astr. 2.368> utque ea praetereas quae sunt mihi singula dicta, 
<man. astr. 2.369> flexibus et totidem similis sit circulus illi.
<man. astr. 2.370> tertia convexo conduntur signa recessu;
<man. astr. 2.371> transversos igitur fugiunt subeuntia visus,
<man. astr. 2.372> quod nimis inclinata iacent limisque videntur 
<man. astr. 2.373> vicinoque latent: ex recto certior ictus. 
<man. astr. 2.374> et, quia succedit convexo linea caelo,
<man. astr. 2.375> singula circuitu quae tantum transeat astra, 
<man. astr. 2.376> visus eis procul est altoque vagatur Olympo 
<man. astr. 2.377> et tenuis vires ex longo mittit in orbem. 
<man. astr. 2.378> sed tamen est illis foedus sub lege propinqua, 
<man. astr. 2.379> quod non diversum genus est coeuntibus astris,
<man. astr. 2.380> mascula sed maribus respondent, cetera sexus 
<man. astr. 2.381> feminei secum iungunt commercia mundi. 
<man. astr. 2.382> sic, quamquam alternis, par est natura figuris, 
<man. astr. 2.383> et cognata iacent generis sub legibus astra. 
<man. astr. 2.384>      Iam vero nulla est haerentibus addita signis
<man. astr. 2.385> gratia; nam consensus hebet, quia visus ademptus. 
<man. astr. 2.386> in seducta ferunt animos, quae cernere possunt. 
<man. astr. 2.387> sunt etiam adversi generis conexa per orbem 
<man. astr. 2.388> mascula femineis semperque obsessa vicissim. 
<man. astr. 2.389> [disparibus non ulla datur concordia signis]
<man. astr. 2.390>      Sexta quoque in nullas numerantur commoda vires, 
<man. astr. 2.391> virgula per totum quod par non ducitur orbem 
<man. astr. 2.392> sed duo signa ferit mediis summota quaternis, 
<man. astr. 2.393> tertius absumpto ductus non sufficit orbe. 
<man. astr. 2.394>      At, quae diversis e partibus astra refulgent
<man. astr. 2.395> per medium adverso mundum pendentia vultu 
<man. astr. 2.396> et toto divisa manent contraria caelo 
<man. astr. 2.397> septima quaeque, loco quamvis summota feruntur, 
<man. astr. 2.398> ex longo tamen illa valent viresque ministrant 
<man. astr. 2.399> vel bello vel pace suas, ut tempora poscunt,
<man. astr. 2.400> nunc foedus stellis, nunc et dictantibus iras. 
<man. astr. 2.401> quod si forte libet, quae sunt contraria, signa 
<man. astr. 2.402> per titulos celebrare suos sedesque, memento 
<man. astr. 2.403> solstitium brumae, Capricornum opponere Cancro, 
<man. astr. 2.404> Lanigerum Librae (par nox in utroque diesque est),
<man. astr. 2.405> Piscibus Erigonen, iuvenique urnaeque Leonem; 
<man. astr. 2.406> Scorpios e summo cum fulget, Taurus in imo est, 
<man. astr. 2.407> et cadit Arcitenens Geminis orientibus orbi. 
<man. astr. 2.408> [hos servant inter sese contraria cursus] 
<man. astr. 2.409> sed, quamquam adversis fulgent contraria signis,
<man. astr. 2.410> natura tamen interdum sociata feruntur, 
<man. astr. 2.411> et genere amplexis concordia mutua surgit: 
<man. astr. 2.412> mascula se paribus vel sic, diversa suorum 
<man. astr. 2.413> respondent generi. Pisces et Virginis artus 
<man. astr. 2.414> adversi volitant, sed amant communia iura,
<man. astr. 2.415> et vincit natura locum; sed vincitur ipsa 
<man. astr. 2.416> temporibus, Cancerque tibi, Capricorne, repugnat 
<man. astr. 2.417> femina femineo, quia brumae dissidet aestas. 
<man. astr. 2.418> hinc rigor et glacies nivibusque albentia rura, 
<man. astr. 2.419> hinc sitis et sudor nudusque in collibus orbis,
<man. astr. 2.420> aestivosque dies aequat nox frigida brumae. 
<man. astr. 2.421> sic bellum natura gerit, discordat et annus, 
<man. astr. 2.422> ne mirere in ea pugnantia sidera parte. 
<man. astr. 2.423> at non Lanigeri signum Libraeque repugnant 
<man. astr. 2.424> in totum, quia ver autumno tempore differt 
<man. astr. 2.425> (fructibus hoc implet maturis, floribus illud) 
<man. astr. 2.426> sed ratione pari est, aequatis nocte diebus, 
<man. astr. 2.427> temporaque efficiunt simili concordia textu 
<man. astr. 2.428> permixtosque dies mediis hiemem inter et aestum 
<man. astr. 2.429> articulis uno servantia utrimque tenore
<man. astr. 2.430> quo minus infesto decertent sidera bello. 
<man. astr. 2.431> talis erit ratio diversis addita signis. 
<man. astr. 2.432>      His animadversis rebus quae proxima cura? 
<man. astr. 2.433> noscere tutelas adiectaque numina signis 
<man. astr. 2.434> et quae cuique deo rerum natura dicavit,
<man. astr. 2.435> cum divina dedit magnis virtutibus ora, 
<man. astr. 2.436> condidit et varias sacro sub nomine vires, 
<man. astr. 2.437> pondus uti rebus persona imponere posset. 
<man. astr. 2.438> Lanigerum Pallas, Taurum Cytherea tuetur, 
<man. astr. 2.439> formosos Phoebus Geminos; Cyllenie, Cancrum,
<man. astr. 2.440> Iuppiter, et cum matre deum regis ipse Leonem; 
<man. astr. 2.441> spicifera est Virgo Cereris fabricataque Libra 
<man. astr. 2.442> Vulcani; pugnax Mavorti Scorpios haeret; 
<man. astr. 2.443> venantem Diana virum, sed partis equinae, 
<man. astr. 2.444> atque angusta fovet Capricorni sidera Vesta;
<man. astr. 2.445> e Iovis adverso Iunonis Aquarius astrum est 
<man. astr. 2.446> agnoscitque suos Neptunus in aethere Pisces. 
<man. astr. 2.447> hinc quoque magna tibi venient momenta futuri, 
<man. astr. 2.448> cum ratio tua per stellas et sidera curret 
<man. astr. 2.449> argumenta petens omni de parte viasque
<man. astr. 2.450> artis, ut ingenio divina potentia surgat 
<man. astr. 2.451> exaequentque fidem caelo mortalia corda. 
<man. astr. 2.452>      Accipe divisas hominis per sidera partes 
<man. astr. 2.453> singulaque imperiis propriis parentia membra, 
<man. astr. 2.454> in quis praecipuas toto de corpore vires
<man. astr. 2.455> exercent. Aries caput est ante omnia princeps 
<man. astr. 2.456> sortitus censusque sui pulcherrima colla 
<man. astr. 2.457> Taurus, et in Geminis aequali bracchia sorte 
<man. astr. 2.458> scribuntur conexa umeris, pectusque locatum 
<man. astr. 2.459> sub Cancro est, laterum regnum scapulaeque Leonis,
<man. astr. 2.460> Virginis in propriam descendunt ilia sortem, 
<man. astr. 2.461> Libra regit clunes, et Scorpios inguine gaudet, 
<man. astr. 2.462> Centauro femina accedunt, Capricornus utrisque 
<man. astr. 2.463> imperitat genibus, crurum fundentis Aquari 
<man. astr. 2.464> arbitrium est, Piscesque pedum sibi iura reposcunt.
<man. astr. 2.465>      Quin etiam propriis inter se legibus astra 
<man. astr. 2.466> conveniunt, ut certa gerant commercia rerum, 
<man. astr. 2.467> inque vicem praestant visus atque auribus haerent 
<man. astr. 2.468> aut odium foedusve gerunt, conversaque quaedam 
<man. astr. 2.469> in semet proprio ducuntur prona favore.
<man. astr. 2.470> idcirco adversis non numquam <est> gratia signis, 
<man. astr. 2.471> et bellum sociata gerunt; alienaque sede 
<man. astr. 2.472> inter se generant coniunctos omne per aevum, 
<man. astr. 2.473> a triquetrisque orti pugnant fugiuntque vicissim; 
<man. astr. 2.474> quod deus, in leges mundum cum conderet omnem,
<man. astr. 2.475> affectus quoque divisit variantibus astris, 
<man. astr. 2.476> atque aliorum oculos, aliorum contulit aures, 
<man. astr. 2.477> iunxit amicitias horum sub foedere certo, 
<man. astr. 2.478> <illis perpetuas statuit discordibus iras,>a
<man. astr. 2.479> cernere ut inter se possent audireque quaedam, 
<man. astr. 2.480> diligerent alia et noxas bellumque moverent, 
<man. astr. 2.481> his etiam propriae foret indulgentia sortis, 
<man. astr. 2.482> ut se diligerent semper sibique ipsa placerent; 
<man. astr. 2.483> sicut naturas hominum plerasque videmus 
<man. astr. 2.484> qui genus ex signis ducunt formantibus ortus. 
<man. astr. 2.485>      Consilium ipse suum est Aries, ut principe dignum est,
<man. astr. 2.486> audit se Libramque videt, frustratur amando 
<man. astr. 2.487> Taurum; Lanigero qui fraudem nectit et ultra 
<man. astr. 2.488> fulgentis geminos audit per sidera Pisces, 
<man. astr. 2.489> Virgine mens capitur visa. sic vexerat ante 
<man. astr. 2.490> Europam dorso retinentem cornua laeva 
<man. astr. 2.491> indutusque Iovi. Geminorum ducitur auris 
<man. astr. 2.492> ad iuvenem aeternas fundentem Piscibus undas 
<man. astr. 2.493> inque ipsos animus Pisces oculique Leonem. 
<man. astr. 2.494> Cancer et adverso Capricornus conditus astro 
<man. astr. 2.495> in semet vertunt oculos, in mutua tendunt
<man. astr. 2.496> auribus, et Cancri captatur Aquarius astu. 
<man. astr. 2.497> at Leo cum Geminis aciem coniungit et aurem 
<man. astr. 2.498> Centauro ferus et Capricorni diligit astrum. 
<man. astr. 2.499> Erigone Taurum spectat sed Scorpion audit 
<man. astr. 2.500> atque Sagittifero conatur nectere fraudem.
<man. astr. 2.501> Libra suos sequitur sensus solumque videndo 
<man. astr. 2.502> Lanigerum atque animo complexa est Scorpion infra. 
<man. astr. 2.503> ille videt Pisces, audit quae proxima Librae. 
<man. astr. 2.504> nec non Arcitenens magno parere Leoni 
<man. astr. 2.505> auribus atque oculis sinum fundentis Aquari
<man. astr. 2.506> conspicere assuevit solamque ex omnibus astris 
<man. astr. 2.507> diligit Erigonen. contra Capricornus in ipsum 
<man. astr. 2.508> convertit visus (quid enim mirabitur ille 
<man. astr. 2.509> maius, in Augusti felix cum fulserit ortum?) 
<man. astr. 2.510> auribus et summi captat fastigia Cancri.
<man. astr. 2.511> at nudus Geminis intendit Aquarius aurem 
<man. astr. 2.512> sublimemque colit Cancrum spectatque reducta 
<man. astr. 2.513> tela Sagittiferi. Pisces ad Scorpion acrem 
<man. astr. 2.514> derexere aciem cupiuntque attendere Taurum. 
<man. astr. 2.515> has natura vices tribuit, cum sidera fixit.
<man. astr. 2.516> his orti similis referunt per mutua sensus, 
<man. astr. 2.517> audire ut cupiant alios aliosque videre, 
<man. astr. 2.518> [horum odio nunc horum idem ducuntur amore] 
<man. astr. 2.519> illis insidias tendant, captentur ab illis. 
<man. astr. 2.520>      Quin adversa meant alterna trigona trigonis,
<man. astr. 2.521> alteraque in bellum diverso limite ducit 
<man. astr. 2.522> linea. sic veri per totum consonat ordo. 
<man. astr. 2.523> namque Aries, Leo et Arcitenens, sociata trigona 
<man. astr. 2.524> signa, negant Chelis foedus totique trigono 
<man. astr. 2.525> quod Gemini excipiunt fundens et Aquarius undas.
<man. astr. 2.526> idque duplex ratio cogit verum esse fateri, 
<man. astr. 2.527> quod tria signa tribus signis contraria fulgent, 
<man. astr. 2.528> quodque aeterna manent hominum bella atque ferarum. 
<man. astr. 2.529> [humana est facies Librae, diversa Leonis] 
<man. astr. 2.530> idcirco et cedunt pecudes, quod viribus amplis
<man. astr. 2.531> consilium est maius. victus Leo fulget in astris, 
<man. astr. 2.532> aurea Lanigero concessit sidera pellis, 
<man. astr. 2.533> ipse suae parti Centaurus tergore cedit, 
<man. astr. 2.534> usque adeo est hominis virtus. quid mirer ab illis 
<man. astr. 2.535> nascentis Librae superari posse trigono?
<man. astr. 2.536>      Nec sola est ratio quae dat nascentibus arma
<man. astr. 2.537> inque odium generat partus et mutua bella; 
<man. astr. 2.538> sed plerumque manent inimica tertia quaeque 
<man. astr. 2.539> lege, in transversum vultu defixa maligno, 
<man. astr. 2.540> quodque, manent quaecumque loco contraria signa 
<man. astr. 2.541> adversosque gerunt inter se septima visus,
<man. astr. 2.542> tertia quaeque illis utriusque trigona feruntur; 
<man. astr. 2.543> ne sit mirandum si foedus non datur astris 
<man. astr. 2.544> quae sunt adversis signis cognata trigona. 
<man. astr. 2.545> quin etiam brevior ratio est per signa sequenda;
<man. astr. 2.546> nam, quaecumque nitent humana condita forma 
<man. astr. 2.547> astra, manent illis inimica et victa ferarum. 
<man. astr. 2.548> sed tamen in proprias secedunt singula mentes 
<man. astr. 2.549> et privata gerunt secretis hostibus arma.
<man. astr. 2.550>      Lanigero genitis bellum est cum Virgine natis 
<man. astr. 2.551> et Libra Geminisque et eis quos protulit Urna. 
<man. astr. 2.552> in partus Tauri sub Cancro nata feruntur 
<man. astr. 2.553> pectora et in Chelis et quae dant Scorpios acer 
<man. astr. 2.554> et Pisces. at, quos Geminorum sidera formant, 
<man. astr. 2.555> his cum Lanigero bellum est eiusque trigono. 
<man. astr. 2.556> in Cancro genitos Capricorni semina laedunt 
<man. astr. 2.557> et Librae partus et quos dat Virginis astrum 
<man. astr. 2.558> quique sub aversi numerantur sidere Tauri. 
<man. astr. 2.559> Lanigeri communis erit rabidique Leonis
<man. astr. 2.560> hostis, et a totidem bellum subscribitur astris. 
<man. astr. 2.561> Erigone Cancrumque timet geminique sub arcu 
<man. astr. 2.562> Centauri et Pisces et te, Capricorne, rigentem. 
<man. astr. 2.563> maxima turba petit Libram, Capricornus et illi 
<man. astr. 2.564> adversus Cancer, Iuvenis quod utrimque quadratum est,
<man. astr. 2.565> quaeque in Lanigeri numerantur signa trigonum. 
<man. astr. 2.566> Scorpios in totidem fecundus creditur hostes; 
<man. astr. 2.567> aequoreum iuvenem, Geminos, Taurum atque Leonem, 
<man. astr. 2.568> Erigonen Libramque fugit metuendus et ipse, 
<man. astr. 2.569> quique Sagittari veniunt de sidere partus.
<man. astr. 2.570> hos Geminis nati Libraque et Virgine et Urna 
<man. astr. 2.571> depressisse volent. naturae lege iubente 
<man. astr. 2.572> haec eadem, Capricorne, tuis inimica feruntur. 
<man. astr. 2.573> at quos aeternis perfundit Aquarius undis, 
<man. astr. 2.574> in pugnam Nemeaeus agit totumque trigonum,
<man. astr. 2.575> turba sub unius fugiens virtute ferarum. 
<man. astr. 2.576> Piscibus exortos vicinus Aquarius urget 
<man. astr. 2.577> et gemini fratres et quos dat Virginis astrum 
<man. astr. 2.578> quique Sagittari descendunt sidera nati. 
<man. astr. 2.579>      Per tot signorum species contraria surgent
<man. astr. 2.580> corpora totque modis totiens inimica creantur. 
<man. astr. 2.581> idcirco nihil ex semet natura creavit 
<man. astr. 2.582> foedere amicitiae maius nec rarius umquam; 
<man. astr. 2.583> perque tot aetates hominum, tot tempora et annos,
<man. astr. 2.584> tot bella et varios etiam sub pace labores, 
<man. astr. 2.585> cum Fortuna fidem quaerat, vix invenit usquam. 
<man. astr. 2.586> unus erat Pylades, unus qui mallet Orestes
<man. astr. 2.587> ipse mori; lis una fuit per saecula mortis, 
<man. astr. 2.588> alter quod raperet fatum, non cederet alter. 
<man. astr. 2.589> [et duo, qui potuere sequi: vix noxia poenis, 
<man. astr. 2.590> optavitque reum sponsor non posse reverti, 
<man. astr. 2.591> sponsoremque reus timuit, ne solveret ipsum] 
<man. astr. 2.592> at quanta est scelerum moles per saecula cuncta,
<man. astr. 2.593> quamque onus invidiae non excusabile terris! 
<man. astr. 2.594> venales ad fata patres matrumque sepulcra 
<man. astr. 2.595> <non posuere modum sceleri, sed fraude nefandaa
<man. astr. 2.596> ipse deus Caesar cecidit, qua territus orbi>b
<man. astr. 2.597> imposuit Phoebus noctem terrasque reliquit. 
<man. astr. 2.598> quid loquar eversas urbes et prodita templa 
<man. astr. 2.599> et varias pacis clades et mixta venena 
<man. astr. 2.600> insidiasque fori, caedes in moenibus ipsis 
<man. astr. 2.601> et sub amicitiae grassantem nomine turbam? 
<man. astr. 2.602> in populo scelus est et abundant cuncta furoris.
<man. astr. 2.603> et fas atque nefas mixtum, legesque per ipsas 
<man. astr. 2.604> saevit nequities; poenas iam noxia vincit. 
<man. astr. 2.605> scilicet, in multis quoniam discordia signis 
<man. astr. 2.606> corpora nascuntur, pax est sublata per orbem, 
<man. astr. 2.607> et fidei rarum foedus paucisque tributum,
<man. astr. 2.608> utque sibi caelum sic tellus dissidet ipsa 
<man. astr. 2.609> atque hominum gentes inimica sorte feruntur. 
<man. astr. 2.610>      Si tamen et cognata cupis dinoscere signa, 
<man. astr. 2.611> quae iungant animos et amica sorte ferantur, 
<man. astr. 2.612> Lanigeri partus cum toto iunge trigono.
<man. astr. 2.613> simplicior tamen est Aries, meliusque Leone 
<man. astr. 2.614> prosequitur genitos et te, Centaure, creatos 
<man. astr. 2.615> quam colitur. namque est natura mitius astrum 
<man. astr. 2.616> expositumque suae noxae, nec fraudibus ullis, 
<man. astr. 2.617> nec minus ingenio molli quam corpore constans:
<man. astr. 2.618> illis est feritas signis praedaeque cupido, 
<man. astr. 2.619> venalisque animus non umquam excedere cogit 
<man. astr. 2.620> commoditate fidem, nec longa est gratia facti; 
<man. astr. 2.621> plus tamen in duplici numerandum est roboris esse,
<man. astr. 2.622> cui commixtus homo est, quam te, Nemeaee, sub uno. 
<man. astr. 2.623> at, cum Lanigeri partus sub utroque <laborant
<man. astr. 2.624> vique urgente dolent amborum astuque,> trigonoa
<man. astr. 2.625> non parcit; sed rara gerit pro tempore bella, 
<man. astr. 2.626> quae feritas utriusque magis prorumpere cogit. 
<man. astr. 2.627> idcirco et pax est signis et mixta querella.
<man. astr. 2.628> quin etiam Tauri Capricorno iungitur astrum, 
<man. astr. 2.629> nec magis illorum coeunt ad foedera mentes; 
<man. astr. 2.630> Virgineos etiam partus, quicumque creantur 
<man. astr. 2.631> Tauro, complecti cupiunt, sed saepe queruntur. 
<man. astr. 2.632> quos Geminique dabunt Chelaeque et Aquarius ortus 
<man. astr. 2.633> unum pectus habent fideique immobile vinclum,
<man. astr. 2.634> magnus et in multos veniet successus amicos.
<man. astr. 2.635> Scorpios et Cancer fraterna in nomina ducunt 
<man. astr. 2.636> ex semet genitos, nec non et Piscibus orti 
<man. astr. 2.637> concordant illis. saepe est et subdolus actus:
<man. astr. 2.638> Scorpios aspergit noxas sub nomine amici; 
<man. astr. 2.639> at, quibus in lucem Pisces venientibus adsunt, 
<man. astr. 2.640> his non una manet semper sententia cordi, 
<man. astr. 2.641> commutant animos interdum et foedera rumpunt 
<man. astr. 2.642> ac repetunt, tectaeque lues sub fronte vagantur.
<man. astr. 2.643> sic erit ex signis odium tibi paxque notanda. 
<man. astr. 2.644>      Nec satis hoc, tantum solis insistere signis:
<man. astr. 2.645> contemplare locum caeli sedemque vagarum. 
<man. astr. 2.646> parte genus variant et vires linea mutat. 
<man. astr. 2.647> nam sua quadratis veniunt, sua iura trigonis 
<man. astr. 2.648> et quae per senos decurrit virgula tractus 
<man. astr. 2.649> quaeque secat medium transverso limite caelum; 
<man. astr. 2.650> distat enim surgatne eadem subeatne cadatne.
<man. astr. 2.651> hinc modo dat mundus vires, modo deterit idem, 
<man. astr. 2.652> quaeque illic sumunt iras, huc acta reponunt. 
<man. astr. 2.653> crebrius adversis odium est, cognata quadratis
<man. astr. 2.654> corpora censentur signis et amica trigonis. 
<man. astr. 2.655> nec ratio obscura est; nam quartum quodque locavit 
<man. astr. 2.656> eiusdem generis signum natura per orbem.
<man. astr. 2.657> quattuor aequali caelum discrimine signant 
<man. astr. 2.658> in quibus articulos anni deus ipse creavit, 
<man. astr. 2.659> ver Aries, Cererem Cancer Bacchumque ministrans 
<man. astr. 2.660> Libra, caper brumam genitusque ad frigora piscis. 
<man. astr. 2.661> nec non et duplici quae sunt conexa figura
<man. astr. 2.662> quartum quemque locum retinent; duo cernere Pisces 
<man. astr. 2.663> et geminos iuvenes duplicemque in Virgine formam 
<man. astr. 2.664> et duo Centauri licet uno corpora textu. 
<man. astr. 2.665> sic et simplicibus signis stat forma quadrata; 
<man. astr. 2.666> nam neque Taurus habet comitem, nec iungitur ulli
<man. astr. 2.667> horrendus Leo, nec metuit sine compare quemquam 
<man. astr. 2.668> Scorpios, atque uno censetur Aquarius astro. 
<man. astr. 2.669> sic quaecumque manent quadrato condita templo 
<man. astr. 2.670> signa parem referunt numeris aut tempore sortem 
<man. astr. 2.671> ac veluti cognata manent sub foedere tali.
<man. astr. 2.672> idcirco affines signant gradibusque propinquis 
<man. astr. 2.673> accedunt unaque tenent sub imagine natos, 
<man. astr. 2.674> quotquot cardinibus, <prona vertigine mundi
<man. astr. 2.675> naturae vires> propriae variante, moventur;a
<man. astr. 2.676> quae, quamquam in partes divisi quattuor orbis 
<man. astr. 2.677> sidera quadrata efficiunt, non lege quadrati 
<man. astr. 2.678> censentur: minor est numeri quam cardinis usus. 
<man. astr. 2.679> longior in spatium porrecta est linea maius
<man. astr. 2.680> quae tribus emensis signis facit astra trigona. 
<man. astr. 2.681> haec ad amicitias imitantis iura gradumque 
<man. astr. 2.682> sanguinis atque animis haerentia foedera ducunt, 
<man. astr. 2.683> utque ipsa ex longo coeunt summota recessu, 
<man. astr. 2.684> sic nos coniungunt maioribus intervallis. 
<man. astr. 2.685> haec meliora putant, mentes quae iungere possunt, 
<man. astr. 2.686> quam quae non numquam foedus sub sanguine fallunt.
<man. astr. 2.687> proxima vicinis subscribunt, tertia quaeque 
<man. astr. 2.688> hospitibus. sic astrorum servabitur ordo. 
<man. astr. 2.689> adde suas partes signis, sua partibus astra;
<man. astr. 2.690> nam nihil in totum servit sibi: mixta feruntur, 
<man. astr. 2.691> ipsis dant in se partes capiuntque vicissim. 
<man. astr. 2.692> quae mihi mox certo digesta sub ordine surgent.
<man. astr. 2.693> omnibus ex istis ratio est repetenda per artem, 
<man. astr. 2.694> pacata infestis signa ut discernere possis. 
<man. astr. 2.695>      Perspice nunc tenuem visu rem, pondere magnam 
<man. astr. 2.696> et tantum Graio signari nomine passam, 
<man. astr. 2.697> dodecatemoria, in titulo signantia causas.
<man. astr. 2.698> nam, cum tricenas per partes sidera constent, 
<man. astr. 2.699> rursus bis senis numerus diducitur omnis; 
<man. astr. 2.700> ipsa igitur ratio binas in partibus esse 
<man. astr. 2.701> dimidiasque docet partes. his finibus ecce 
<man. astr. 2.702> dodecatemorium constans, bis senaque tanta
<man. astr. 2.703> omnibus in signis; quae mundi conditor ille 
<man. astr. 2.704> attribuit totidem numero fulgentibus astris, 
<man. astr. 2.705> ut sociata forent alterna sidera sorte, 
<man. astr. 2.706> et similis sibi mundus, et omnia in omnibus astra, 
<man. astr. 2.707> quorum mixturis regeret concordia corpus
<man. astr. 2.708> et tutela foret communi mutua causa. 
<man. astr. 2.709> in terris geniti tali sub lege creantur;
<man. astr. 2.710> idcirco, quamquam signis nascantur eisdem,
<man. astr. 2.711> diversos referunt mores inimicaque vota; 
<man. astr. 2.712> et saepe in peius derrat natura, maremque 
<man. astr. 2.713> femina subsequitur: miscentur sidere partus,
<man. astr. 2.714> singula divisis variant quod partibus astra, 
<man. astr. 2.715> dodecatemoriis proprias mutantia vires. 
<man. astr. 2.716>      Nunc, quod sit cuiusque, canam, quove ordine constent, 
<man. astr. 2.717> ne vagus ignotis signorum partibus erres. 
<man. astr. 2.718> ipsa suo retinent primas in corpore partes
<man. astr. 2.719> sidera, vicinae subeuntibus attribuuntur, 
<man. astr. 2.720> cetera pro numero ducunt ex ordine partes, 
<man. astr. 2.721> ultima et extremis ratio conceditur astris. 
<man. astr. 2.722> singula sic retinent binas in sidere quoque 
<man. astr. 2.723> dimidiasque eius partes, et summa repletur
<man. astr. 2.724> sortibus exactis triginta sidere in omni. 
<man. astr. 2.725>      Nec genus est unum, ratio nec prodita simplex, 
<man. astr. 2.726> pluribus inque modis verum natura locavit 
<man. astr. 2.727> diduxitque vias voluitque per omnia quaeri. 
<man. astr. 2.728> haec quoque comperta est ratio sub nomine eodem.
<man. astr. 2.729> quacumque in parti nascentum tempore Luna 
<man. astr. 2.730> constiterit, numeris hanc ter dispone quaternis, 
<man. astr. 2.731> sublimi totidem quia fulgent sidera mundo. 
<man. astr. 2.732> inde suas illi signo, quo Luna refulsit, 
<man. astr. 2.733> quaeque hinc defuerant partes numerare memento.
<man. astr. 2.734> proxima tricenas pariterque sequentia ducunt. 
<man. astr. 2.735> [hic ubi deficiet numerus, tunc summa relicta 
<man. astr. 2.736> in binas sortes adiecta parte locetur 
<man. astr. 2.737> dimidia, reliquis tribuantur ut ordine signis] 
<man. astr. 2.738> in quo destituent, eius tum Luna tenebit
<man. astr. 2.739> dodecatemorium signi; post cetera ducet 
<man. astr. 2.740> ordine quodque suo, sicut stant astra locata. 
<man. astr. 2.741>      Haec quoque te ratio ne fallat, percipe paucis 
<man. astr. 2.742> (maior in effectu minor est) de partibus ipsis 
<man. astr. 2.743> dodecatemorii quota sit quod dicitur esse
<man. astr. 2.744> dodecatemorium. namque id per quinque notatur 
<man. astr. 2.745> partes; nam totidem praefulgent sidera caelo 
<man. astr. 2.746> quae vaga dicuntur, ducunt et singula sortes 
<man. astr. 2.747> dimidias, viresque in eis et iura capessunt. 
<man. astr. 2.748> in quo quaeque igitur stellae quandoque locatae 
<man. astr. 2.749> dodecatemorio fuerint spectare decebit; 
<man. astr. 2.750> cuius enim stella in fines in sidere quoque 
<man. astr. 2.751> inciderit, dabit effectus in viribus eius. 
<man. astr. 2.752> undique miscenda est ratio per quam omnia constant. 
<man. astr. 2.753> verum haec posterius proprio cuncta ordine reddam;
<man. astr. 2.754> nunc satis est docuisse suos ignota per usus, 
<man. astr. 2.755> ut, cum perceptis steterit fiducia membris, 
<man. astr. 2.756> sic totum corpus facili ratione notetur 
<man. astr. 2.757> et bene de summa veniat post singula carmen. 
<man. astr. 2.758> ut rudibus pueris monstratur littera primum
<man. astr. 2.759> per faciem nomenque suum, tum ponitur usus, 
<man. astr. 2.760> tum coniuncta suis formatur syllaba nodis, 
<man. astr. 2.761> hinc verbi structura venit per membra legendi, 
<man. astr. 2.762> tunc rerum vires atque artis traditur usus 
<man. astr. 2.763> perque pedes proprios nascentia carmina surgunt,
<man. astr. 2.764> singulaque in summam prodest didicisse priora 
<man. astr. 2.765> (quae nisi constiterint primis fundata elementis, 
<man. astr. 2.766> effluat in vanum rerum praeposterus ordo
<man. astr. 2.767> versaque quae propere dederint praecepta magistri),
<man. astr. 2.768> sic mihi per totum volitanti carmine mundum
<man. astr. 2.769> erutaque abstrusa penitus caligine fata, 
<man. astr. 2.770> Pieridum numeris etiam modulata, canenti 
<man. astr. 2.771> quoque deus regnat revocanti numen in artem, 
<man. astr. 2.772> per partes ducenda fides et singula rerum 
<man. astr. 2.773> sunt gradibus tradenda suis, ut, cum omnia certa
<man. astr. 2.774> notitia steterint, proprios revocentur ad usus. 
<man. astr. 2.775> ac, velut, in nudis cum surgunt montibus urbes, 
<man. astr. 2.776> conditor et vacuos muris circumdare colles 
<man. astr. 2.777> destinat, ante manus quam temptet scindere fossas, 
<man. astr. 2.778> fervit opus (ruit ecce nemus, saltusque vetusti
<man. astr. 2.779> procumbunt solemque novum, nova sidera cernunt, 
<man. astr. 2.780> pellitur omne loco volucrum genus atque ferarum, 
<man. astr. 2.781> antiquasque domos et nota cubilia linquunt, 
<man. astr. 2.782> ast alii silicem in muros et marmora templis 
<man. astr. 2.783> rimantur, ferrique rigor per pignora nota
<man. astr. 2.784> quaeritur, hinc artes, hinc omnis convenit usus), 
<man. astr. 2.785> tum demum consurgit opus, cum cuncta supersunt, 
<man. astr. 2.786> ne medios rumpat cursus praepostera cura, 
<man. astr. 2.787> sic mihi conanti tantae succedere moli 
<man. astr. 2.788> materies primum rerum, ratione remota,
<man. astr. 2.789> tradenda est, ratio sit ne post irrita neve 
<man. astr. 2.790> argumenta novis stupeant nascentia rebus. 
<man. astr. 2.791>      Ergo age noscendis animum compone sagacem 
<man. astr. 2.792> cardinibus, qui per mundum sunt quattuor omnes 
<man. astr. 2.793> dispositi semper mutantque volantia signa:
<man. astr. 2.794> unus ab exortu caeli nascentis in orbem, 
<man. astr. 2.795> qua primum terras aequali limite cernit, 
<man. astr. 2.796> alter ab adversa respondens aetheris ora, 
<man. astr. 2.797> unde fugit mundus praecepsque in Tartara tendit; 
<man. astr. 2.798> tertius excelsi signat fastigia caeli,
<man. astr. 2.799> quo defessus equis Phoebus subsistit anhelis 
<man. astr. 2.800> reclinatque diem mediasque examinat umbras; 
<man. astr. 2.801> ima tenet quartus fundato nobilis orbe, 
<man. astr. 2.802> in quo principium est reditus finisque cadendi 
<man. astr. 2.803> sideribus, pariterque occasus cernit et ortus.
<man. astr. 2.804> haec loca praecipuas vires summosque per artem 
<man. astr. 2.805> fatorum effectus referunt, quod totus in illis 
<man. astr. 2.806> nititur aeternis veluti compagibus orbis; 
<man. astr. 2.807> quae nisi perpetuis alterna sorte volantem 
<man. astr. 2.808> cursibus excipiant nectantque in vincula, bina
<man. astr. 2.809> per latera atque imum templi summumque cacumen, 
<man. astr. 2.810> dissociata fluat resoluto machina mundo. 
<man. astr. 2.811>      Sed diversa tamen vis est in cardine quoque, 
<man. astr. 2.812> et pro sorte loci variant atque ordine distant. 
<man. astr. 2.813> primus erit, summi qui regnat culmine caeli
<man. astr. 2.814> et medium tenui partitur limite mundum; 
<man. astr. 2.815> quem capit excelsa sublimem Gloria sede 
<man. astr. 2.816> (scilicet haec tutela decet fastigia summa), 
<man. astr. 2.817> quidquid ut emineat sibi vindicet et decus omne 
<man. astr. 2.818> asserat et varios tribuendo regnet honores.
<man. astr. 2.819> hinc favor et species atque omnis gratia vulgi, 
<man. astr. 2.820> reddere iura foro, componere legibus orbem 
<man. astr. 2.821> foederibusque suis externas iungere gentes 
<man. astr. 2.822> et pro sorte sua cuiusque extollere nomen. 
<man. astr. 2.823> proximus, est ima quamquam statione locatus,
<man. astr. 2.824> sustinet aeternis nixum radicibus orbem, 
<man. astr. 2.825> effectu minor in specie sed maior in usu. 
<man. astr. 2.826> fundamenta tenet rerum censusque gubernat, 
<man. astr. 2.827> quam rata sint fossis, scrutatur, vota metallis 
<man. astr. 2.828> atque ex occulto quantum contingere possit.
<man. astr. 2.829> tertius, aequali terris in parte nitentem 
<man. astr. 2.830> qui tenet exortum, qua primum sidera surgunt, 
<man. astr. 2.831> unde dies redit et tempus describit in horas, 
<man. astr. 2.832> hinc inter Graias horoscopos editur urbes, 
<man. astr. 2.833> nec capit externum, proprio quia nomine gaudet.
<man. astr. 2.834> hunc penes arbitrium vitae est, hic regula morum, 
<man. astr. 2.835> fortunamque dabit rebus, ducetque per artes, 
<man. astr. 2.836> qualiaque excipiant nascentis tempora prima, 
<man. astr. 2.837> quos capiant cultus, quali sint sede creati, 
<man. astr. 2.838> utcumque admixtis subscribent viribus astra.
<man. astr. 2.839> ultimus, emenso qui condit sidera mundo 
<man. astr. 2.840> occasumque tenens summersum despicit orbem, 
<man. astr. 2.841> pertinet ad rerum summas finemque laborum, 
<man. astr. 2.842> coniugia atque epulas extremaque tempora vitae 
<man. astr. 2.843> otiaque et coetus hominum cultusque deorum.
<man. astr. 2.844>      Nec contentus eris percepto cardine quoque: 
<man. astr. 2.845> intervalla etiam memori sunt mente notanda 
<man. astr. 2.846> per maius dimensa suas reddentia vires. 
<man. astr. 2.847> quidquid ab exortu summum curvatur in orbem, 
<man. astr. 2.848> aetatem primam nascentisque asserit annos.
<man. astr. 2.849> quod summo premitur devexum culmine mundi 
<man. astr. 2.850> donec ad occasus veniat, puerilibus annis 
<man. astr. 2.851> succedit teneramque regit sub sede iuventam. 
<man. astr. 2.852> quae pars occasus aufert imumque sub orbem 
<man. astr. 2.853> descendit, regit haec maturae tempora vitae
<man. astr. 2.854> perpetua serie varioque exercita cursu. 
<man. astr. 2.855> at, qua perficitur cursus redeunte sub ortum, 
<man. astr. 2.856> tarda supinatum lassatis viribus arcum 
<man. astr. 2.857> ascendens, seros demum complectitur annos 
<man. astr. 2.858> labentemque diem vitae tremulamque senectam.
<man. astr. 2.859>      Omne quidem signum sub qualicumque figura 
<man. astr. 2.860> partibus inficitur mundi; locus imperat astris 
<man. astr. 2.861> et dotes noxamque facit; vertuntur in orbem 
<man. astr. 2.862> singula et accipiunt vires caeloque remittunt. 
<man. astr. 2.863> vincit enim natura loci legesque ministrat
<man. astr. 2.864> finibus in propriis et praetereuntia cogit 
<man. astr. 2.865> esse sui moris, vario nunc ditia honore, 
<man. astr. 2.866> nunc sterilis poenam referentia sidera sedis. 
<man. astr. 2.867> quae super exortum est a summo tertia caelo, 
<man. astr. 2.868> infelix regio rebusque inimica futuris
<man. astr. 2.869> et vitio fecunda nimis; nec sola, sed illi 
<man. astr. 2.870> par erit, adverso quae fulget sidere sedes 
<man. astr. 2.871> iuncta sub occasu. neu praestet, cardine mundi 
<man. astr. 2.872> utraque praetenta fertur deiecta ruina. 
<man. astr. 2.873> porta laboris erit: scandendum est atque cadendum.
<man. astr. 2.874> nec melior super occasus contraque sub ortu 
<man. astr. 2.875> sors agitur mundi: praeceps haec, illa supina 
<man. astr. 2.876> pendens aut metuit vicino cardine finem 
<man. astr. 2.877> aut fraudata cadet. merito Typhonis habentur 
<man. astr. 2.878> horrendae sedes, quem Tellus saeva profudit,
<man. astr. 2.879> cum bellum caelo peperit nec matre minores 
<man. astr. 2.880> exstiterunt partus. sed fulmine rursus in alvum 
<man. astr. 2.881> compulsi, montesque super rediere cadentes, 
<man. astr. 2.882> cessit et in tumulum belli vitaeque Typhoeus. 
<man. astr. 2.883> ipsa tremit mater flagrantem monte sub Aetna.
<man. astr. 2.884> at, quae fulgentis sequitur fastigia caeli 
<man. astr. 2.885> proxima, neve ipsi cedat, cui iungitur, astro 
<man. astr. 2.886> spe melior, palmamque petens victrixque priorum 
<man. astr. 2.887> altius insurgit: summae comes addita finis, 
<man. astr. 2.888> in peiusque manent cursus nec vota supersunt.
<man. astr. 2.889> quocirca minime mirum, si proxima summo 
<man. astr. 2.890> atque eadem integrior Fortunae sorte dicatur 
<man. astr. 2.891> cui titulus Felix. censum sic proxima Graiae 
<man. astr. 2.892> nostra subit linguae vertitque a nomine nomen. 
<man. astr. 2.893> Iuppiter hac habitat: venerandam crede regenti.
<man. astr. 2.894> huic in perversum similis deiecta sub orbe 
<man. astr. 2.895> imaque summersi contingens culmina mundi, 
<man. astr. 2.896> adversa quae parte nitet, defessa peracta 
<man. astr. 2.897> militia rursusque novo devota labori 
<man. astr. 2.898> cardinis et subitura iugum sortemque potentem
<man. astr. 2.899> nondum sentit onus mundi, iam sperat honorem. 
<man. astr. 2.900> Daemonien memorant Grai, Romana per ora 
<man. astr. 2.901> quaeritur inversus titulus. sub corde sagaci 
<man. astr. 2.902> conde locum numenque loci nomenque potentis, 
<man. astr. 2.903> quae tibi posterius magnos revocentur ad usus.
<man. astr. 2.904> hic momenta manent nostrae plerumque salutis 
<man. astr. 2.905> bellaque morborum caecis pugnantia telis, 
<man. astr. 2.906> viribus ambiguam geminis casusque deique 
<man. astr. 2.907> nunc huc nunc illuc sortem mutantis utraque. 
<man. astr. 2.908> sed medium post astra diem curvataque primum
<man. astr. 2.909> culmina nutantis summo de vertice mundi 
<man. astr. 2.910> aethra Phoebus alit; sub quo quae corpora nostra 
<man. astr. 2.911> concipiunt vitia et fortunam, ex viribus eius 
<man. astr. 2.912> decernunt. Deus ille locus sub nomine Graio 
<man. astr. 2.913> dicitur. huic adversa nitens, quae prima resurgit
<man. astr. 2.914> sedibus ex imis iterumque reducit Olympum, 
<man. astr. 2.915> pars mundi fratrumque vices mortesque gubernat; 
<man. astr. 2.916> et dominam agnoscit Phoeben, fraterna videntem 
<man. astr. 2.917> regna per adversas caeli fulgentia partes 
<man. astr. 2.918> fataque damnosis imitantem finibus oris.
<man. astr. 2.919> huic parti Dea nomen erit Romana per ora, 
<man. astr. 2.920> Graecia voce sua titulum designat eundem. 
<man. astr. 2.921> arce sed in caeli, qua summa acclivia finem 
<man. astr. 2.922> inveniunt, qua principium declivia sumunt, 
<man. astr. 2.923> culminaque insurgunt occasus inter et ortus
<man. astr. 2.924> suspenduntque suo libratum examine mundum, 
<man. astr. 2.925> asserit hanc Cytherea sibi per sidera sedem 
<man. astr. 2.926> et velut in facie mundi sua collocat ora, 
<man. astr. 2.927> per quae humana regit. propria est haec reddita parti 
<man. astr. 2.928> vis, ut conubia et thalamos taedasque gubernet:
<man. astr. 2.929> haec tutela decet Venerem, sua tela movere. 
<man. astr. 2.930> nomen erit Fortuna loco, quod percipe mente, 
<man. astr. 2.931> ut brevia in longo compendia carmine praestem. 
<man. astr. 2.932> at, qua subsidit converso cardine mundus 
<man. astr. 2.933> fundamenta tenens, aversum et suspicit orbem
<man. astr. 2.934> ac media sub nocte iacet, Saturnus in illa 
<man. astr. 2.935> parte suas agitat vires, deiectus et ipse 
<man. astr. 2.936> imperio quondam mundi solioque deorum, 
<man. astr. 2.937> et pater in patrios exercet numina casus 
<man. astr. 2.938> fortunamque senum. a
<man. astr. 2.939> titulus, quem Graecia fecit,b
<man. astr. 2.940> Daemonium signat dignas pro nomine vires. 
<man. astr. 2.941> nunc age surgentem primo de cardine mundum 
<man. astr. 2.942> respice, qua solitos nascentia signa recursus
<man. astr. 2.943> incipiunt, viridis gelidis et Phoebus ab undis 
<man. astr. 2.944> enatat et fulvo paulatim accenditur igni 
<man. astr. 2.945> asperum iter temptans, a
<man. astr. 2.946> Aries qua ducit Olympum.b
<man. astr. 2.947> haec tua templa ferunt, Maia Cyllenie nate,
<man. astr. 2.948> pro facie signata nota, quod nomen et ipsi 
<man. astr. 2.949> auctores tibi dant. a
<man. astr. 2.950> una est tutela duorum:b
<man. astr. 2.951> [nascentum atque patrum. quae tali condita parte est] 
<man. astr. 2.952> in qua fortunam natorum condidit omnem
<man. astr. 2.953> natura, ex illa suspendit vota parentum. 
<man. astr. 2.954> unus in occasu locus est super. ille ruentem 
<man. astr. 2.955> praecipitat mundum terris et sidera mergit, 
<man. astr. 2.956> tergaque prospectat Phoebi, qui viderat ora;
<man. astr. 2.957> ne mirere, nigri si Ditis ianua fertur 
<man. astr. 2.958> et finem vitae retinet<que repagula mortis.> 
<man. astr. 2.959> hic etiam ipse dies moritur, tellusque per orbem 
<man. astr. 2.960> surripit et noctis captum sub carcere claudit. 
<man. astr. 2.961> nec non et fidei tutelam vindicat ipsi
<man. astr. 2.962> pectoris et pondus. tanta est in sede potestas 
<man. astr. 2.963> quae vocat et condit Phoebum recipitque refertque, 
<man. astr. 2.964> consummatque diem. tali sub sorte notandae 
<man. astr. 2.965> templorum tibi sunt vires: quae pervolat omnis 
<man. astr. 2.966> astrorum series ducitque et commodat illis
<man. astr. 2.967> ipsa suas leges, stellaeque ex ordine certo, 
<man. astr. 2.968> ut natura sinit, lustrant, variasque locorum 
<man. astr. 2.969> efficiunt vires, utcumque aliena capessunt 
<man. astr. 2.970> regna et in externis subsidunt hospita castris. 
<man. astr. 2.971> haec mihi sub certa stellarum parte canentur;
<man. astr. 2.972> nunc satis est caeli partes titulosque notasse 
<man. astr. 2.973> effectusque loci per se cuiusque deosque. 
<man. astr. 2.974> [cui parti nomen posuit, qui condidit artem, 
<man. astr. 2.975> octotropos; per quod stellae diversa volantes 
<man. astr. 2.976> quos reddant motus, proprio venit ordine rerum].
<man. astr. 3.1> In nova surgentem maioraque viribus ausum
<man. astr. 3.2> nec per inaccessos metuentem vadere saltus
<man. astr. 3.3> ducite, Pierides. vestros extendere fines
<man. astr. 3.4> conor et ignotos in carmina ducere census.
<man. astr. 3.5> non ego in excidium caeli nascentia bella,        
<man. astr. 3.6> fulminis et flammis partus in matre sepultos,
<man. astr. 3.7> non coniuratos reges Troiaque cadente
<man. astr. 3.8> Hectora venalem cineri Priamumque ferentem,
<man. astr. 3.9> Colchida nec referam vendentem regna parentis
<man. astr. 3.10> et lacerum fratrem stupro, segetesque virorum        
<man. astr. 3.11> taurorumque trucis flammas vigilemque draconem
<man. astr. 3.12> et reduces annos auroque incendia facta
<man. astr. 3.13> et male conceptos partus peiusque necatos;
<man. astr. 3.14> non annosa canam Messenes bella nocentis,
<man. astr. 3.15> septenosve duces ereptaque fulmine flammis        
<man. astr. 3.16> moenia Thebarum et victam quia vicerat urbem,
<man. astr. 3.17> germanosve patris referam matrisque nepotes,
<man. astr. 3.18> natorumve epulas conversaque sidera retro
<man. astr. 3.19> ereptumque diem, nec Persica bella profundo
<man. astr. 3.20> indicta et magna pontum sub classe latentem        
<man. astr. 3.21> immissumque fretum terris, iter aequoris undis;
<man. astr. 3.22> non regis magni spatio maiore canenda
<man. astr. 3.23> quam sunt acta loquar. Romanae gentis origo,
<man. astr. 3.24> quotque duces urbis tot bella atque otia, et omnis
<man. astr. 3.25> in populi unius leges ut cesserit orbis,        
<man. astr. 3.26> differtur. facile est ventis dare vela secundis
<man. astr. 3.27> fecundumque solum varias agitare per artes
<man. astr. 3.28> auroque atque ebori decus addere, cum rudis ipsa
<man. astr. 3.29> materies niteat. speciosis condere rebus
<man. astr. 3.30> carmina vulgatum est, opus et componere simplex.        
<man. astr. 3.31> at mihi per numeros ignotaque nomina rerum
<man. astr. 3.32> temporaque et varios casus momentaque mundi
<man. astr. 3.33> signorumque vices partesque in partibus ipsis
<man. astr. 3.34> luctandum est. quae nosse nimis, quid, dicere quantum est?
<man. astr. 3.35> carmine quid proprio? pedibus quid iungere certis?        
<man. astr. 3.36> huc ades, o quicumque meis advertere coeptis
<man. astr. 3.37> aurem oculosque potes, veras et percipe voces.
<man. astr. 3.38> impendas animum; nec dulcia carmina quaeras:
<man. astr. 3.39> ornari res ipsa negat contenta doceri.
<man. astr. 3.40> et, siqua externa referentur nomina lingua,        
<man. astr. 3.41> hoc operis, non vatis erit: non omnia flecti
<man. astr. 3.42> possunt, et propria melius sub voce notantur.
<man. astr. 3.43>      Nunc age subtili rem summam perspice cura,
<man. astr. 3.44> quae tibi praecipuos usus monstrata ministret
<man. astr. 3.45> et certas det in arte vias ad fata videnda,        
<man. astr. 3.46> si bene constiterit vigilanti condita sensu.
<man. astr. 3.47> principium rerum et custos natura latentum
<man. astr. 3.48> (cum tantas strueret moles per moenia mundi
<man. astr. 3.49> et circum fusis orbem concluderet astris
<man. astr. 3.50> undique pendentem in medium, diversaque membra        
<man. astr. 3.51> ordinibus certis sociaret corpus in unum,
<man. astr. 3.52> aeraque et terras flammamque undamque natantem
<man. astr. 3.53> mutua in alternum praebere alimenta iuberet,
<man. astr. 3.54> ut tot pugnantis regeret concordia causas
<man. astr. 3.55> staretque alterno religatus foedere mundus),        
<man. astr. 3.56> exceptum a summa nequid ratione maneret
<man. astr. 3.57> et quod erat mundi mundo regeretur ab ipso,
<man. astr. 3.58> fata quoque et vitas hominum suspendit ab astris,
<man. astr. 3.59> quae summas operum partes, quae lucis honorem,
<man. astr. 3.60> quae famam assererent, quae numquam fessa volarent.        
<man. astr. 3.61> quae, quasi, per mediam, mundi praecordia, partem
<man. astr. 3.62> disposita, obtineant, Phoebum lunamque vagasque
<man. astr. 3.63> evincunt stellas nec non vincuntur et ipsa,
<man. astr. 3.64> his regimen natura dedit, propriasque sacravit
<man. astr. 3.65> unicuique vices sanxitque per omnia summam,        
<man. astr. 3.66> undique uti fati ratio traheretur in unum.
<man. astr. 3.67> nam, quodcumque genus rerum, quotcumque labores
<man. astr. 3.68> quaeque opera atque artes, quicumque per omnia casus
<man. astr. 3.69> humana in vita poterant contingere, sorte
<man. astr. 3.70> complexa est, tot et in partes, quot et astra locarat,        
<man. astr. 3.71> disposuit, certasque vices, sua munera cuique
<man. astr. 3.72> attribuit, totumque hominis per sidera censum
<man. astr. 3.73> ordine sub certo duxit, pars semper ut eidem
<man. astr. 3.74> confinis parti vicinis staret in astris.
<man. astr. 3.75> horum operum sortes ad singula signa locavit,        
<man. astr. 3.76> non ut in aeterna caeli statione manerent
<man. astr. 3.77> et cunctos hominum pariter traherentur in ortus
<man. astr. 3.78> ex isdem repetita locis, sed tempore sedes
<man. astr. 3.79> nascentum acciperent proprias signisque migrarent
<man. astr. 3.80> atque alias <alii> sors quaeque accederet astro,        
<man. astr. 3.81> ut caperet genitura novam per sidera formam
<man. astr. 3.82> nec tamen incerto confunderet omnia motu.
<man. astr. 3.83> sed, cum pars operum quae prima condita sorte est
<man. astr. 3.84> accepit propriam nascentis tempore sedem,
<man. astr. 3.85> cetera succedunt signisque sequentibus haerent.        
<man. astr. 3.86> ordo ducem sequitur donec venit orbis in orbem.
<man. astr. 3.87> has autem facies rerum per signa locatas,
<man. astr. 3.88> in quibus omnis erit fortunae condita summa,
<man. astr. 3.89> ut cursu stellae septem laeduntve iuvantve
<man. astr. 3.90> cardinibusve movet divina potentia mundum,        
<man. astr. 3.91> sic felix aut triste venit per singula fatum,
<man. astr. 3.92> talis et illius sors est speranda negoti.
<man. astr. 3.93> haec mihi sollemni sunt ordine cuncta canenda
<man. astr. 3.94> et titulis signanda suis rerumque figuris,
<man. astr. 3.95> ut pateat positura operum nomenque genusque.        
<man. astr. 3.96>      Fortunae sors prima data est. hoc illa per artem
<man. astr. 3.97> censetur titulo, quia proxima continet in se
<man. astr. 3.98> fundamenta domus domuique haerentia cuncta:
<man. astr. 3.99> qui modus in servis, qui sit concessus in arvis
<man. astr. 3.100> quamque datum magnas operum componere moles,        
<man. astr. 3.101> ut vaga fulgentis concordant sidera caeli.
<man. astr. 3.102> post hinc militiae locus est, qua quidquid in armis
<man. astr. 3.103> quodque peregrinas inter versantibus urbes
<man. astr. 3.104> accidere assuevit titulo comprenditur uno.
<man. astr. 3.105> tertia ad urbanos statio est numeranda labores        
<man. astr. 3.106> (hoc quoque militiae genus est, civilibus actis
<man. astr. 3.107> compositum) fideique tenet parentia vincla;
<man. astr. 3.108> format amicitias et saepe cadentia frustra
<man. astr. 3.109> officia, et cultus contingant praemia quanta
<man. astr. 3.110> edocet, appositis cum mundus consonat astris.        
<man. astr. 3.111> iudiciorum opus in quarto natura locavit
<man. astr. 3.112> fortunamque fori: fundentem verba patronum
<man. astr. 3.113> pendentemque reum lingua labrisque loquentis
<man. astr. 3.114> impositum, et populo nudantem condita iura
<man. astr. 3.115> atque expensa sua solventem iurgia fronte,        
<man. astr. 3.116> cum iudex veri nihil amplius advocat ipso.
<man. astr. 3.117> quidquid propositas inter facundia leges
<man. astr. 3.118> efficit, hoc totum partem concessit in unam
<man. astr. 3.119> atque, utcumque regunt dominantia sidera, paret.
<man. astr. 3.120> quintus coniugio gradus est per signa dicatus        
<man. astr. 3.121> et socios tenet, et committens hospita iura
<man. astr. 3.122> iungitur et similis coniungens foedus amicos.
<man. astr. 3.123> in sexta dives numeratur copia sede
<man. astr. 3.124> atque adiuncta salus rerum, quarum altera quanti
<man. astr. 3.125> contingant usus monet, altera quam diuturni,        
<man. astr. 3.126> sidera ut inclinant vires et templa gubernant.
<man. astr. 3.127> septima censetur saevis horrenda periclis,
<man. astr. 3.128> si male subscribunt stellae per signa locatae.
<man. astr. 3.129> nobilitas tenet octavam, qua constat honoris
<man. astr. 3.130> condicio et famae modus et genus et specioso        
<man. astr. 3.131> gratia praetexto. nonus locus occupat omnem
<man. astr. 3.132> natorum sortem dubiam patriosque timores
<man. astr. 3.133> omniaque infantum mixta nutricia turba.
<man. astr. 3.134> huic vicinus erit, vitae qui continet actum,
<man. astr. 3.135> in quo sortimur mores, et qualibus omnis        
<man. astr. 3.136> formetur domus exemplis, quamque ordine certo
<man. astr. 3.137> ad sua compositi discedant munera servi.
<man. astr. 3.138> praecipua undecima pars est in sorte locata,
<man. astr. 3.139> quae summam nostri semper viresque gubernat,
<man. astr. 3.140> quaque valetudo constat, nunc libera morbis,        
<man. astr. 3.141> nunc oppressa, movent ut mundum sidera cumque.
<man. astr. 3.142> non alia est sedes, tempusve genusve medendi
<man. astr. 3.143> quae sibi deposcat vel cuius tempore praestet
<man. astr. 3.144> auxilium et vitae sucos miscere salubris.
<man. astr. 3.145> ultimus et totam concludens ordine summam        
<man. astr. 3.146> rebus apiscendis labor est, qui continet omnis
<man. astr. 3.147> votorum effectus, et, quae sibi quisque suisque
<man. astr. 3.148> proponit studia atque artes, haec irrita ne sint.
<man. astr. 3.149> seu ferat officium nutus blanditus in omnis,
<man. astr. 3.150> aspera sive foro per litem iurgia temptet,        
<man. astr. 3.151> fortunamve petat pelago ventisque sequatur,
<man. astr. 3.152> seu Cererem plena vincentem credita messe
<man. astr. 3.153> aut repetat Bacchum per pinguia musta fluentem,
<man. astr. 3.154> hac in parte dies atque hac momenta dabuntur,
<man. astr. 3.155> si bene convenient stellae per signa sequentes;        
<man. astr. 3.156> quarum ego posterius vires in utrumque valentis
<man. astr. 3.157> ordine sub serto reddam, cum pandere earum
<man. astr. 3.158> incipiam effectus. nunc, ne permixta legentem
<man. astr. 3.159> confundant, nudis satis est insistere membris.
<man. astr. 3.160>      Et, quoniam certo digestos orbe labores        
<man. astr. 3.161> nominaque in numerum viresque exegimus omnis
<man. astr. 3.162> (athla vocant Grai, quae cuncta negotia rerum
<man. astr. 3.163> in genera et partes bis sex divisa coercent),
<man. astr. 3.164> nunc, quibus accedant signis quandoque, canendum est.
<man. astr. 3.165> perpetuas neque enim sedes eademve per omnis        
<man. astr. 3.166> sidera nascentis retinent, sed tempore mutant,
<man. astr. 3.167> nunc huc nunc illuc signorum mota per orbem,
<man. astr. 3.168> incolumis tamen ut maneat qui conditus ordo est.
<man. astr. 3.169> ergo age, ne falsa variet genitura figura,
<man. astr. 3.170> si sua quemque voles revocare ad signa laborem,        
<man. astr. 3.171> Fortunae conquire locum per sidera cuncta,
<man. astr. 3.172> quae primum est aerumnosis pars dicta sub athlis.
<man. astr. 3.173> qui tibi cum fuerit certa ratione repertus,
<man. astr. 3.174> cetera praedicto subeuntibus ordine signis
<man. astr. 3.175> coniunges, teneant proprias ut singula sedes.        
<man. astr. 3.176> et, ne forte vagus Fortunae quaerere sedem
<man. astr. 3.177> incipias, duplici certam ratione capesse.
<man. astr. 3.178> cum tibi, nascentis percepto tempore, forma
<man. astr. 3.179> constiterit caeli, stellis ad signa locatis,
<man. astr. 3.180> transverso Phoebus si cardine celsior ibit        
<man. astr. 3.181> qui tenet exortum vel qui demergit in undas,
<man. astr. 3.182> per tempus licet affirmes natum esse diei.
<man. astr. 3.183> at, si subiectis senis fulgebit in astris
<man. astr. 3.184> inferior dextra laevaque tenentibus orbem
<man. astr. 3.185> cardinibus, noctis fuerit per tempora natus.        
<man. astr. 3.186> haec tibi cum fuerint certo discrimine nota,
<man. astr. 3.187> tunc, si forte dies nascentem exceperit alma,
<man. astr. 3.188> a sole ad lunam numerabis in ordine partes
<man. astr. 3.189> signorum, ortivo totidem de cardine duces,
<man. astr. 3.190> quem bene partitis memorant horoscopon astris.        
<man. astr. 3.191> in quodcumque igitur numerus pervenerit astrum
<man. astr. 3.192> hoc da Fortunae. iunges tum cetera signis
<man. astr. 3.193> athla suis, certo subeuntibus ordine cunctis.
<man. astr. 3.194> at, cum obducta nigris nox orbem texerit alis,
<man. astr. 3.195> siquis erit qui tum materna excesserit alvo,        
<man. astr. 3.196> verte vias, sicut naturae vertitur ordo.
<man. astr. 3.197> consule tum Phoeben imitantem lumina fratris
<man. astr. 3.198> semper et in proprio regnantem tempore noctis;
<man. astr. 3.199> quotque ab ea Phoebus partes et signa recedit
<man. astr. 3.200> tot numerare iubet fulgens horoscopos a se.        
<man. astr. 3.201> hunc Fortuna locum teneat subeuntibus athlis,
<man. astr. 3.202> ordine naturae sicut sunt cuncta locata.
<man. astr. 3.203>      Forsitan et quaeras, agili rem corde notandam,
<man. astr. 3.204> qua ratione queas, natalis tempore, nati
<man. astr. 3.205> exprimere immerso surgentem horoscopon orbe.        
<man. astr. 3.206> quod nisi subtili visum ratione tenetur,
<man. astr. 3.207> fundamenta ruunt artis nec consonat ordo;
<man. astr. 3.208> cardinibus quoniam falsis, qui cuncta gubernant,
<man. astr. 3.209> mentitur faciem mundus nec constat origo
<man. astr. 3.210> flexaque momento variantur sidera templi.        
<man. astr. 3.211> sed, quanta effectu, res est tam plena laboris
<man. astr. 3.212> cursibus aeternis mundum per signa volantem,
<man. astr. 3.213> ut totum lustret curvatis arcubus orbem,
<man. astr. 3.214> exprimere et vultus eius componere certos
<man. astr. 3.215> ac tantae molis minimum deprendere punctum:        
<man. astr. 3.216> quae pars exortum vel quae fastigia mundi
<man. astr. 3.217> <obtineat summi demersosve aequoris undis>        a
<man. astr. 3.218> auferat occasus aut imo sederit orbe.
<man. astr. 3.219>      Nec me vulgatae rationis praeterit ordo,
<man. astr. 3.220> quae binas tribuit signis surgentibus horas
<man. astr. 3.221> et paribus spatiis aequalia digerit astra,        
<man. astr. 3.222> ut parte ex illa, qua Phoebi coeperit orbis,
<man. astr. 3.223> discedat numerus summamque accommodet astris,
<man. astr. 3.224> donec perveniat nascentis tempus ad ipsum,
<man. astr. 3.225> atque, ubi substiterit, signum dicatur oriri.
<man. astr. 3.226> sed iacet obliquo signorum circulus orbe,        
<man. astr. 3.227> atque alia inflexis oriuntur sidera membris,
<man. astr. 3.228> ast illis magis est rectus surgentibus ordo,
<man. astr. 3.229> ut propius nodis aliquod vel longius astrum est.
<man. astr. 3.230> vix finit luces Cancer, vix bruma reducit,
<man. astr. 3.231> quam brevis ille iacet, tam longus circulus hic est;        
<man. astr. 3.232> Libra Ariesque parem reddunt noctemque diemque.
<man. astr. 3.233> sic media extremis pugnant extremaque summis.
<man. astr. 3.234> nec nocturna minus variant quam tempora lucis,
<man. astr. 3.235> sed tantum adversis idem stat mensibus ordo.
<man. astr. 3.236> in tam dissimili spatio variisque dierum        
<man. astr. 3.237> umbrarumque modis quis credere possit in auras
<man. astr. 3.238> omnia signa pari mundi sub lege meare?
<man. astr. 3.239> adde quod incerta est horae mensura neque ullam
<man. astr. 3.240> altera par sequitur, sed, sicut summa dierum
<man. astr. 3.241> vertitur, et partes surgunt rursusque recedunt;        
<man. astr. 3.242> cum tamen, in quocumque dies deducitur astro,
<man. astr. 3.243> sex habeat supra terras, sex signa sub illis.
<man. astr. 3.244> quo fit ut in binas non possint omnia nasci,
<man. astr. 3.245> cum spatium non sit sibi par pugnantibus horis,
<man. astr. 3.246> si modo bis senae servantur luce sub omni,        
<man. astr. 3.247> quem numerum debet ratio sed non capit usus.
<man. astr. 3.248>      Nec tibi constabunt aliter vestigia veri,
<man. astr. 3.249> ni, lucem noctemque paris dimensus in horas,
<man. astr. 3.250> in quantum vario pateant sub tempore noris,
<man. astr. 3.251> regulaque exacta primum formetur in hora        
<man. astr. 3.252> quae surgens sidensque diem perpendat et umbras.
<man. astr. 3.253> haec erit, in Libra cum lucem vincere noctes
<man. astr. 3.254> incipiunt vel cum medio concedere vere.
<man. astr. 3.255> tunc etenim solum bis senas tempora in horas
<man. astr. 3.256> aequa patent, medio quod currit Phoebus Olympo.        
<man. astr. 3.257> is cum per gelidas hiemes summotus in austros
<man. astr. 3.258> fulget in octava Capricorni parte biformis,
<man. astr. 3.259> tunc angusta dies vernalis fertur in horas
<man. astr. 3.260> dimidiam atque novem, sed nox oblita diei
<man. astr. 3.261> bis septem apposita, numerus ne claudicet, hora        
<man. astr. 3.262> dimidia. sic in duodenas exit utrimque
<man. astr. 3.263> et redit in solidum natura condita summa.
<man. astr. 3.264> inde cadunt noctes surguntque in tempora luces,
<man. astr. 3.265> nunc huc nunc illuc gradibus per sidera certis        
<man. astr. 3.266> impulsae, quorum ratio manifesta per artem
<man. astr. 3.267> collecta est venietque suo per carmina textu,
<man. astr. 3.268> donec ad ardentis pugnarunt sidera Cancri;        
<man. astr. 3.269> atque ibi conversis vicibus mutantur in horas
<man. astr. 3.270> brumalis, noctemque dies lucemque tenebrae
<man. astr. 3.271> hibernam referunt, alternaque tempora vincunt.
<man. astr. 3.272> atque haec est illas demum mensura per oras        
<man. astr. 3.273> quas rigat aestivis gravidus torrentibus amnis
<man. astr. 3.274> Nilus et erumpens imitatur sidera mundi
<man. astr. 3.275> per septem fauces atque ora fugantia pontum.
<man. astr. 3.276>      Nunc age, quot stadiis et quanto tempore surgant        
<man. astr. 3.277> sidera, quotque cadant, animo cognosce sagaci,
<man. astr. 3.278> ne magna in brevibus lateant compendia dictis.
<man. astr. 3.279> nobile Lanigeri sidus, quod cuncta sequuntur,
<man. astr. 3.280> dena quater stadia exoriens duplicataque ducit
<man. astr. 3.281> cum cadit, atque horam surgens eiusque trientem        
<man. astr. 3.282> occupat, occiduus geminat. tum cetera signa
<man. astr. 3.283> octonis crescunt stadiis orientia in orbem
<man. astr. 3.284> et totidem amittunt gelidas vergentia in umbras.
<man. astr. 3.285> hora novo crescit per singula signa quadrante
<man. astr. 3.286> tertiaque e quinta pars parte inducitur eius.        
<man. astr. 3.287> haec sunt ad Librae sidus surgentibus astris
<man. astr. 3.288> incrementa: pari momento damna trahuntur
<man. astr. 3.289> cum subeunt orbem. rursusque a sidere Librae
<man. astr. 3.290> ordine mutato paribus per tempora versa
<man. astr. 3.291> momentis redeunt. nam, per quot creverat astrum        
<man. astr. 3.292> Lanigeri stadia aut horas, tot Libra recedit;
<man. astr. 3.293> occiduusque Aries spatium tempusque cadendi
<man. astr. 3.294> quod tenet, in tantum Chelae consurgere perstant.
<man. astr. 3.295> excipiunt vicibus se signa sequentia versis.
<man. astr. 3.296> haec ubi constiterint vigilanti condita mente        
<man. astr. 3.297> iam facile est tibi, quod quandoque horoscopet astrum,
<man. astr. 3.298> noscere, cum liceat certis surgentia signa
<man. astr. 3.299> ducere temporibus propriasque ascribere in horas,
<man. astr. 3.300> partibus ut ratio signo ducatur ab illo,
<man. astr. 3.301> in quo Phoebus erit, quarum mihi reddita summa est.        
<man. astr. 3.302>      Sed neque per terras omnis mensura dierum
<man. astr. 3.303> umbrarumque eadem est, simili nec tempora summa
<man. astr. 3.304> mutantur: modus est varius ratione sub una.
<man. astr. 3.305> nam, qua Phrixei ducuntur vellera signi
<man. astr. 3.306> Chelarumque fides iustaeque examina Librae,        
<man. astr. 3.307> omnia consurgunt binas ibi signa per horas,
<man. astr. 3.308> quod medius recto praeciditur ordine mundus
<man. astr. 3.309> aequalisque super transversum vertitur axem.
<man. astr. 3.310> illic perpetua iunguntur pace diebus
<man. astr. 3.311> obscurae noctes; aequo stat foedere tempus;        
<man. astr. 3.312> nec manifesta patet falsi fallacia mundi,
<man. astr. 3.313> sed similis simili toto nox redditur aevo;
<man. astr. 3.314> omnibus autumnus signis, ver omnibus unum,
<man. astr. 3.315> una quod aequali lustratur linea Phoebo.
<man. astr. 3.316> nec refert illic quo sol decurrat in astro,        
<man. astr. 3.317> litoreumne coquat Cancrum contrane feratur,
<man. astr. 3.318> [sideribus mediis an quae sint quattuor inter]
<man. astr. 3.319> quod, quamquam per tris signorum circulus arcus
<man. astr. 3.320> obliquus iaceat, recto tamen ordine zonae
<man. astr. 3.321> consurgunt supra caput in terrasque feruntur        
<man. astr. 3.322> et paribus spatiis per singula lustra resurgunt,
<man. astr. 3.323> ac bene diviso mundus latet orbe patetque.
<man. astr. 3.324> at, simul ex illa terrarum parte recedas,
<man. astr. 3.325> quidquid ad extremos temet provexerit axes
<man. astr. 3.326> per convexa gradus gressum fastigia terrae,        
<man. astr. 3.327> quam tereti natura solo decircinat orbem
<man. astr. 3.328> in tumidum et mediam mundo suspendit ab omni,++
<man. astr. 3.329> ergo ubi conscendes orbem scandensque rotundum
<man. astr. 3.330> degrediere simul, fugiet pars altera terrae,
<man. astr. 3.331> altera reddetur. sed, quantum inflexeris orbem,        
<man. astr. 3.332> tantum inclinabit caeli positura volantis,
<man. astr. 3.333> et modo quae fuerant surgentia limite recto
<man. astr. 3.334> sidera curvato ducentur in aethera tractu,
<man. astr. 3.335> atque erit obliquo signorum balteus orbe
<man. astr. 3.336> qui transversus erat, statio quando illius una est,        
<man. astr. 3.337> nostrae mutantur sedes. ergo ipsa moveri
<man. astr. 3.338> tempora iam ratio cogit variosque referre
<man. astr. 3.339> sub tali regione dies, cum sidera flexo
<man. astr. 3.340> ordine conficiant cursus obliqua malignos,
<man. astr. 3.341> longius atque aliis aliud propiusve recumbat.        
<man. astr. 3.342> pro spatio mora magna datur: quae proxima nobis
<man. astr. 3.343> consurgunt, longos caeli visuntur in orbes;
<man. astr. 3.344> ultima quae fulgent, celeris merguntur in umbras.
<man. astr. 3.345> et, quanto ad gelidas propius quis venerit Arctos,
<man. astr. 3.346> tam magis effugiunt oculos brumalia signa,        
<man. astr. 3.347> vixque ortis occasus erit. si longius inde
<man. astr. 3.348> procedat, totis condentur singula membris
<man. astr. 3.349> tricenasque trahent conexo tempore noctes
<man. astr. 3.350> et totidem luces adiment. sic parva dierum
<man. astr. 3.351> efficitur mora et attritis consumitur horis        
<man. astr. 3.352> paulatimque perit, spatio fugientibus astris.
<man. astr. 3.353> pluraque, per partes surrepto tempore, signa
<man. astr. 3.354> quaerentur medio terrae celata tumore
<man. astr. 3.355> abducentque simul Phoebum texentque tenebras,
<man. astr. 3.356> mensibus ereptis donec sit debilis annus.        
<man. astr. 3.357> si vero natura sinat sub vertice caeli,
<man. astr. 3.358> quem gelidus rigidis fulcit compagibus axis,
<man. astr. 3.359> aeternas super ire nives orbemque rigentem
<man. astr. 3.360> prona Lycaoniae spectantem membra puellae,
<man. astr. 3.361> stantis erit caeli species, laterumque meatu        
<man. astr. 3.362> turbinis in morem recta vertigine curret.
<man. astr. 3.363> inde tibi obliquo sex tantum signa patebunt
<man. astr. 3.364> circuitu, nullos umquam fugientia visus
<man. astr. 3.365> sed teretem acclini mundum comitantia spira.
<man. astr. 3.366> hic erit una dies per senos undique menses        
<man. astr. 3.367> dimidiumque trahens contextis lucibus annum,
<man. astr. 3.368> numquam erit occiduus quod tanto tempore Phoebus,
<man. astr. 3.369> dum bis terna suis perlustrat cursibus astra,
<man. astr. 3.370> sed circum volitans recto versabitur orbe.
<man. astr. 3.371> at, simul e medio praeceps descenderit orbe        
<man. astr. 3.372> inferiora petens deiecto sidera curru
<man. astr. 3.373> et dabit in pronum laxas effusus habenas,
<man. astr. 3.374> per totidem menses iunget nox una tenebras
<man. astr. 3.375> vertice sub caeli. nam quisquis spectat ab axe,
<man. astr. 3.376> dimidium e toto mundi videt orbe rotundi,        
<man. astr. 3.377> pars latet inferior; neque enim circumvenit illum
<man. astr. 3.378> recta acies, mediaque tenus distenditur alvo.
<man. astr. 3.379> effugit ergo oculos summo spectantis ab orbe
<man. astr. 3.380> dum sex summersis vectatur Phoebus in astris,
<man. astr. 3.381> abducitque simul luces tenebrasque relinquit        
<man. astr. 3.382> sideribus, donec totidem, quot mensibus actis
<man. astr. 3.383> cesserat, inde redit geminasque ascendit ad Arctos.
<man. astr. 3.384> hic locus in binas annum noctesque diesque
<man. astr. 3.385> per duo partitae dirimit divortia terrae.
<man. astr. 3.386>      Et, quoniam quanto varientur tempora motu        
<man. astr. 3.387> et quibus e causis dictum est, nunc accipe, signa
<man. astr. 3.388> quot surgant in quoque loco cedantque per horas,
<man. astr. 3.389> partibus ut prendi possint orientia certis,
<man. astr. 3.390> ne falsus dubia ratione horoscopos erret.
<man. astr. 3.391> atque hoc in totum certa sub lege sequendum est,        
<man. astr. 3.392> singula quod nequeunt, per tot distantia motus,
<man. astr. 3.393> temporibus numerisque suis exacta referri.
<man. astr. 3.394> a me sumat iter positum, sibi quisque sequatur
<man. astr. 3.395> perque suos tendat gressus, mihi debeat artem.
<man. astr. 3.396> quacumque hoc parti terrarum quisque requiret,        
<man. astr. 3.397> deducat proprias noctemque diemque per horas
<man. astr. 3.398> maxima sub Cancro minimis quae cingitur umbris;
<man. astr. 3.399> et sextam summae, fuerit quae forte, diurnae
<man. astr. 3.400> vicino tribuat post Cancri templa Leoni;
<man. astr. 3.401> at quae nocturnis fuerit mensura tenebris        
<man. astr. 3.402> in totidem partes simili ratione secanda est,
<man. astr. 3.403> ut, quantum una ferat, tantum tribuatur ad ortus
<man. astr. 3.404> temporis averso nascenti sidere Tauro.
<man. astr. 3.405> has inter quasque accipiet Nemeeius horas
<man. astr. 3.406> quod discrimen erit, per tris id divide partes,        
<man. astr. 3.407> tertia ut accedat Geminis, qua tempora Tauri
<man. astr. 3.408> vincant, atque eadem Cancro similisque Leoni,
<man. astr. 3.409> sed certa sub lege, prioris semper ut astri        
<man. astr. 3.410> incolumem servent summam crescantque novando.
<man. astr. 3.411> sic erit ad summam ratio perducta priorem        
<man. astr. 3.412> quam modo divisis Nemeaeus duxerit horis.
<man. astr. 3.413> inde pari Virgo procedat temporis auctu.
<man. astr. 3.414> his usque ad Chelas horarum partibus aucta        
<man. astr. 3.415> per totidem e Libra decrescent sidera partes.
<man. astr. 3.416> et, quantis in utrumque moris tollentur ad ortus,
<man. astr. 3.417> diversam in sortem tantis mergentur ad umbras.
<man. astr. 3.418> haec erit horarum ratio ducenda per orbem
<man. astr. 3.419> <signorum: nunc in noscenda pone laborem>        a
<man. astr. 3.420> illa, quot stadiis oriantur quaeque cadantque.
<man. astr. 3.421> quae <quater et> cum ter centum vicenaque constent,
<man. astr. 3.422> detrahitur summae tota pars, quota demitur usque        
<man. astr. 3.423> omnibus ex horis aestivae nomine noctis,
<man. astr. 3.424> solstitium summo peragit cum Phoebus Olympo.
<man. astr. 3.425> quodque his exsuperat demptis id ducito in aequas
<man. astr. 3.426> sex partes, sextamque ardenti trade Leoni.
<man. astr. 3.427> rursus qui steterit numerus sub nomine noctis        
<man. astr. 3.428> eius erit signo Tauri pars illa dicanda.
<man. astr. 3.429> quodque, haec, exsuperat, pars cum superatur ab illa,
<man. astr. 3.430> distinguitque duas medio discrimine summas,
<man. astr. 3.431> tertia pars eius, numero super addita Tauri,
<man. astr. 3.432> tradetur Geminis. simili tum cetera lucro        
<man. astr. 3.433> procedent numeros semper tutata priores
<man. astr. 3.434> augebuntque novo vicinas munere summas,
<man. astr. 3.435> donec perveniant ad iustae sidera Librae:
<man. astr. 3.436> ex illa totidem per partes sic breviantur
<man. astr. 3.437> Lanigeri ad fines; conversaque omnia lege        
<man. astr. 3.438> accipiunt perduntque paris cedentia sortes.
<man. astr. 3.439> haec via monstrabit stadiorum ponere summas
<man. astr. 3.440> et numerare suos ortus per sidera cuncta.
<man. astr. 3.441> quod bene cum propriis simul acceptaveris horis,
<man. astr. 3.442> in nulla fallet regione horoscopos umquam,        
<man. astr. 3.443> cum poterunt certis numerari singula signa
<man. astr. 3.444> temporibus parte ex illa quam Phoebus habebit.
<man. astr. 3.445>      Nunc, quibus hiberni momentis surgere menses
<man. astr. 3.446> incipiant (neque enim paribus per sidera cuncta
<man. astr. 3.447> procedunt gradibus, nivei dum vellera signi        
<man. astr. 3.448> contingant aequum luces cogentia et umbras
<man. astr. 3.449> ferre iugum), magna est ratio breviterque docenda.
<man. astr. 3.450> principio capienda tibi est mensura diei
<man. astr. 3.451> quam minimam Capricornus agit, noctisque per horas
<man. astr. 3.452> quam summam; quodque a iusto superaverit umbris,        
<man. astr. 3.453> perdiderint luces, eius pars tertia signo
<man. astr. 3.454> tradenda est medio semper, qua sorte retenta
<man. astr. 3.455> dimidio vincat primum, vincatur et ipsum
<man. astr. 3.456> extremo: totum in partes ita digere tempus.
<man. astr. 3.457> his opibus tria signa valent; sed summa prioris        
<man. astr. 3.458> ac medii numeri coniuncta sequentibus astris
<man. astr. 3.459> cesserit, ut, senis fuerit si longior horis
<man. astr. 3.460> brumali nox forte die, Capricornus in horam
<man. astr. 3.461> dimidiam attollat luces, et Aquarius horam
<man. astr. 3.462> ipse suam proprie ducat summaeque priori        
<man. astr. 3.463> adiungat, Pisces tantum sibi temporis ipsi
<man. astr. 3.464> constituant, quantum accipiant de sorte prioris,
<man. astr. 3.465> et tribus expletis horis noctemque diemque
<man. astr. 3.466> Lanigero tradant aequandam tempore veris.
<man. astr. 3.467> incipit a sexta tempus procedere parte        
<man. astr. 3.468> dividuum; triplicant vires haerentia signa
<man. astr. 3.469> ultimaque acceptas duplicant. ita summa diebus
<man. astr. 3.470> redditur, aequatae solvuntur faenore noctes        
<man. astr. 3.471> rursus et incipiunt propria de sorte diebus
<man. astr. 3.472> cedere diversa labentia tempora lege.        
<man. astr. 3.473> namque Aries totidem deducit noctibus horas
<man. astr. 3.474> quot prius abstulerant proprio sub nomine Pisces,
<man. astr. 3.475> hora datur Tauro, cumuletque ut damna priora
<man. astr. 3.476> dimidiam adiungunt Gemini. sic ultima primis
<man. astr. 3.477> respondent, pariterque, illis quae proxima fulgent,        
<man. astr. 3.478> et media aequatis censentur viribus astra.
<man. astr. 3.479> [praecipuosque gerunt varianda ad tempora motus]
<man. astr. 3.480> hac vice descendunt noctes a sidere brumae
<man. astr. 3.481> tollunturque dies, annique invertitur orbis,
<man. astr. 3.482> solstitium tardi dum fit sub sidere Cancri;        
<man. astr. 3.483> tumque diem brumae nox aequat, tempora noctis
<man. astr. 3.484> longa dies, similique redit, quam creverat, actu.
<man. astr. 3.485>      Illa etiam poterit nascens via ducere ad astrum
<man. astr. 3.486> quod quandoque vadis emissum redditur orbi.
<man. astr. 3.487> nam quota sit lucis, si luce requiritur, hora        
<man. astr. 3.488> aspicies, atque hunc numerum revocabis in ipsum
<man. astr. 3.489> multiplicans decies, adiectis insuper eidem
<man. astr. 3.490> quinque tamen summis, quia qualicumque sub hora
<man. astr. 3.491> ter quinas mundi se tollunt sidera partes.
<man. astr. 3.492> hic ubi constiterit numerus, coniungere et illas,        
<man. astr. 3.493> quae superent Phoebo partes per signa, memento.
<man. astr. 3.494> ex hac tricenas summa per sidera partes
<man. astr. 3.495> distribues, primamque vicem, quo Phoebus in astro
<man. astr. 3.496> fulserit, inde aliis, solem quaecumque sequentur.
<man. astr. 3.497> tum quo subsistet numerus consumptus in astro        
<man. astr. 3.498> quave in parte suam summam nomenque relinquet
<man. astr. 3.499> haec erit exoriens et pars et forma per ignes.
<man. astr. 3.500>      *                  a
<man. astr. 3.501> contineat partes. ubi summam feceris unam,
<man. astr. 3.502> tricenas dabis ex illa per singula signa,
<man. astr. 3.503> donec deficiat numerus; quaque ille sub astri        
<man. astr. 3.504> parte cadet, credas illam cum corpore natam
<man. astr. 3.505> esse hominis pariterque orbem vidisse per umbras.
<man. astr. 3.506> sic erit ipse tibi rapidis quaerendus in astris
<man. astr. 3.507> natalis mundi certoque horoscopos ortu,
<man. astr. 3.508> ut, cum exacta fides steterit sub cardine primo,        
<man. astr. 3.509> fallere non possint summi fastigia caeli,
<man. astr. 3.510> non celeres obitus, stent fundamenta sub imo,
<man. astr. 3.511> [stent veri stellarum obitus verique subortus]
<man. astr. 3.512> sideraque in proprias vires sortesque recedant.
<man. astr. 3.513>      Nunc sua reddentur generatim tempora signis,        
<man. astr. 3.514> quae divisa etiam proprios ducuntur in annos
<man. astr. 3.515> et menses lucesque suas horasque dierum,
<man. astr. 3.516> per quae praecipuas ostendunt singula vires.
<man. astr. 3.517> primus erit signi, quo Sol effulserit, annus,
<man. astr. 3.518> annua quod lustrans consumit tempora mundum;        
<man. astr. 3.519> proximus atque alii subeuntia signa sequuntur.
<man. astr. 3.520> Luna dabit menses, peragit quod menstrua cursum.
<man. astr. 3.521> tutelaeque suae primas horoscopos horas
<man. astr. 3.522> asserit atque dies, traditque sequentibus astris.
<man. astr. 3.523> sic annum mensesque suos natura diesque        
<man. astr. 3.524> atque ipsas voluit numerari signa per horas,
<man. astr. 3.525> omnia ut omne foret divisum tempus in astra
<man. astr. 3.526> perque alterna suos variaret sidera motus,
<man. astr. 3.527> ut cuiusque vices ageret redeuntis in orbem.
<man. astr. 3.528> idcirco tanta est rerum discordia in aevo        
<man. astr. 3.529> et subtexta malis bona sunt lacrimaeque sequuntur
<man. astr. 3.530> vota nec inconstans servat fortuna tenorem;
<man. astr. 3.531> usque adeo permixta fluit nec permanet usquam,
<man. astr. 3.532> amisitque fidem variando cuncta per omnis.
<man. astr. 3.533> non annis anni nec menses mensibus usquam         
<man. astr. 3.534> conveniunt, seque ipsa dies alia usque requirit
<man. astr. 3.535> horaque non ulli similis producitur horae,
<man. astr. 3.536> tempora quod distant, propriis parentia signis,
<man. astr. 3.537> per numeros omnis aevi divisa volantis,
<man. astr. 3.538> talisque efficiunt vitas casusque animantum,        
<man. astr. 3.539> qualia sunt, quorum vicibus tum vertimur, astra.
<man. astr. 3.540>      Sunt quibus et caeli placeat nascentis ab orae
<man. astr. 3.541> sidere, quem memorant horoscopon inventores,
<man. astr. 3.542> parte quod ex illa describitur hora diebus,
<man. astr. 3.543> omne genus rationis agi per tempora et astra        
<man. astr. 3.544> et capite ex uno menses annosque diesque
<man. astr. 3.545> incipere atque horas tradique sequentibus astris;
<man. astr. 3.546> et, quamquam socia nascantur origine cuncta,
<man. astr. 3.547> diversas tamen esse vices, quod tardius illa,
<man. astr. 3.548> haec citius peragant orbem. semel omnia ad astra        
<man. astr. 3.549> hora die, bis mense dies venit, unus in anno
<man. astr. 3.550> mensis et exactis bis sex iam solibus annus.
<man. astr. 3.551> difficile est in idem tempus concurrere cuncta,
<man. astr. 3.552> unius ut signi pariter sit mensis et annus
<man. astr. 3.553> <atque dies atque hora simul: sibi discrepat ordo.        a
<man. astr. 3.554> saepe fit ut, mitis tulerint qui sideris annum,>        b
<man. astr. 3.555> asperioris agant mensem; si mensis in astrum
<man. astr. 3.556> laetius inciderit, signum sit triste diei;
<man. astr. 3.557> si fortuna diem foveat, sit durior hora.
<man. astr. 3.558> idcirco nihil in totum sibi credere fas est,
<man. astr. 3.559> non annos signis, menses vertentibus annis,
<man. astr. 3.560> mensibus aut luces, aut omnis lucibus horas,        
<man. astr. 3.561> quod nunc illa nimis properant, nunc illa morantur,
<man. astr. 3.562> et modo dest aliis, modo adest, vicibusque recedit
<man. astr. 3.563> aut redit atque alio mutatur tempore tempus
<man. astr. 3.564> interpellatum variata sorte dierum.
<man. astr. 3.565>      Et, quoniam docui, per singula tempora, vitae        
<man. astr. 3.566> quod quandoque genus veniat, cuiusque sit astri
<man. astr. 3.567> quisque annus, cuius mensis, simul hora diesque,
<man. astr. 3.568> altera nunc ratio, quae summam continet aevi,
<man. astr. 3.569> reddenda est, quot quaeque annos dare signa ferantur.
<man. astr. 3.570> quae tibi, cum finem vitae per sidera quaeris,        
<man. astr. 3.571> respicienda manet ratio numerisque notanda.
<man. astr. 3.572> bis quinos annos Aries unumque triente
<man. astr. 3.573> fraudatum dabit. appositis tu, Taure, duobus
<man. astr. 3.574> vincis, sed totidem Geminorum vinceris astro,
<man. astr. 3.575> tuque bis octonos, Cancer, binosque trientes,        
<man. astr. 3.576> bisque novem, Nemeaee, dabis bessemque sub illis.
<man. astr. 3.577> Erigone geminatque decem geminatque trientem,
<man. astr. 3.578> nec plures fuerint Librae quam Virginis anni.
<man. astr. 3.579> Scorpios aequabit tribuentem dona Leonem.
<man. astr. 3.580> Centauri fuerint eadem quae munera Cancri.        
<man. astr. 3.581> ter quinos, Capricorne, dares, si quattuor essent
<man. astr. 3.582> appositi menses. triplicabit Aquarius annos
<man. astr. 3.583> quattuor et menses vitam producet in octo.
<man. astr. 3.584> Piscibus est Aries et sorte et finibus haerens:
<man. astr. 3.585> lustra decem tribuent solis cum mensibus octo.        
<man. astr. 3.586>      Nec satis est annos signorum noscere certos,
<man. astr. 3.587> ne lateat ratio finem quaerentibus aevi:
<man. astr. 3.588> templa quoque et partes caeli sua munera norunt
<man. astr. 3.589> et proprias tribuunt certo discrimine summas,
<man. astr. 3.590> cum bene constiterit stellarum conditus ordo.        
<man. astr. 3.591> sed mihi templorum tantum nunc iura canentur;
<man. astr. 3.592> mox veniet mixtura suis cum viribus omnis,
<man. astr. 3.593> cum bene materies steterit percognita rerum
<man. astr. 3.594> non interpositis turbatarum undique membris.
<man. astr. 3.595> si bene constiterit primo sub cardine Luna,         
<man. astr. 3.596> qua redit in terras mundus, nascensque tenebit
<man. astr. 3.597> exortum, octo tenor decies ducetur in annos
<man. astr. 3.598> si duo decedant. at, cum sub culmine summo
<man. astr. 3.599> consistet, tribus hic numerus fraudabitur annis.
<man. astr. 3.600> bis quadragenos occasus dives in actus        
<man. astr. 3.601> solis erat, numero nisi desset olympias una.
<man. astr. 3.602> imaque tricenos bis fundamenta per annos
<man. astr. 3.603> censentur bis sex adiectis messibus aevo.
<man. astr. 3.604> quodque prius natum fuerit dextrumque trigonum
<man. astr. 3.605> hoc sexagenos tribuit duplicatque quaternos.        
<man. astr. 3.606> quod fuerit laevum praelataque signa sequetur
<man. astr. 3.607> tricenos annos duplicat, tris insuper addit.
<man. astr. 3.608> quaeque super signum nascens a cardine primum
<man. astr. 3.609> tertia sors manet et summo iam proxima caelo
<man. astr. 3.610> haec ter vicenos geminat, tris abstrahit annos.        
<man. astr. 3.611> quaeque infra veniet spatio divisa sub aequo
<man. astr. 3.612> per quinquagenas complet sua munera brumas.
<man. astr. 3.613> quemque locum superat nascens horoscopos, ille
<man. astr. 3.614> dena quater revocat vertentis tempora solis
<man. astr. 3.615> accumulatque duos cursus iuvenemque relinquit.        
<man. astr. 3.616> at qui praecedit surgentis cardinis oram
<man. astr. 3.617> vicenos ternosque dabit nascentibus annos
<man. astr. 3.618> vix degustatam rapiens sub flore iuventam.
<man. astr. 3.619> quod super occasus templum est ter dena remittit
<man. astr. 3.620> annorum spatia et decimam tribus applicat auctis.        
<man. astr. 3.621> inferius puerum interimet, bis sexque peracti
<man. astr. 3.622> immatura trahent natales corpora morti.
<man. astr. 3.623>      Sed tamen in primis memori sunt mente notanda
<man. astr. 3.624> partibus adversis quae surgunt condita signa
<man. astr. 3.625> divisumque tenent aequo discrimine caelum;        
<man. astr. 3.626> quae tropica appellant, quod in illis quattuor anni
<man. astr. 3.627> tempora vertuntur signis nodosque resolvunt
<man. astr. 3.628> totumque emutant converso cardine mundum
<man. astr. 3.629> inducuntque novas operum rerumque figuras.
<man. astr. 3.630>      Cancer ad aestivae fulget fastigia zonae        
<man. astr. 3.631> extenditque diem summum parvoque recessu
<man. astr. 3.632> destruit et, quanto fraudavit tempore luces,
<man. astr. 3.633> in tantum noctes auget: stat summa per omnis.
<man. astr. 3.634> tum Cererem fragili properant destringere culmo,
<man. astr. 3.635> Campus et in varias destringit membra palaestras,        
<man. astr. 3.636> et tepidas pelagus iactatum languet in undas.
<man. astr. 3.637> tunc et bella fero tractantur Marte cruenta
<man. astr. 3.638> nec Scythiam defendit hiems; Germania sicca
<man. astr. 3.639> iam tellure fugit Nilusque tumescit in arva.
<man. astr. 3.640> hic rerum status est, Cancri cum sidere Phoebus        
<man. astr. 3.641> solstitium facit et summo versatur Olympo.
<man. astr. 3.642>      Parte ex adversa brumam Capricornus inertem
<man. astr. 3.643> per minimas cogit luces et maxima noctis
<man. astr. 3.644> tempora, producitque diem tenebrasque resolvit,
<man. astr. 3.645> inque vicem nunc damna regit, nunc tempora supplet.        
<man. astr. 3.646> tunc riget omnis ager, clausum mare, condita castra,
<man. astr. 3.647> nec tolerant medias hiemes sudantia saxa,
<man. astr. 3.648> statque uno natura loco paulumque quiescit.
<man. astr. 3.649>      Proxima in effectum et similis referentia motus
<man. astr. 3.650> esse ferunt luces aequantia signa tenebris.        
<man. astr. 3.651> namque Aries Phoebum repetentem sidera Cancri
<man. astr. 3.652> inter principium reditus finemque coercet
<man. astr. 3.653> tempora diviso iungens concordia mundo,
<man. astr. 3.654> convertitque vices victumque a sidere Librae
<man. astr. 3.655> exsuperare diem iubet et succumbere noctes,        
<man. astr. 3.656> aestivi donec veniant ad sidera Cancri.
<man. astr. 3.657> tum primum miti pelagus consternitur unda
<man. astr. 3.658> et varios audet flores emittere tellus;
<man. astr. 3.659> tum pecudum volucrumque genus per pabula laeta
<man. astr. 3.660> in Venerem partumque ruit, totumque canora        
<man. astr. 3.661> voce nemus loquitur frondemque virescit in omnem.
<man. astr. 3.662> viribus in tantum signi natura movetur.
<man. astr. 3.663>      Huic ex adverso simili cum sorte refulget
<man. astr. 3.664> Libra diem noctemque pari cum foedere ducens,
<man. astr. 3.665> tantum quod victas usque ad se vincere noctes        
<man. astr. 3.666> ex ipsa iubet, ad brumae dum tempora surgant.
<man. astr. 3.667> tum Liber gravida descendit plenus ab ulmo
<man. astr. 3.668> pinguiaque impressis despumant musta racemis;
<man. astr. 3.669> mandant et sulcis Cererem, dum terra tepore
<man. astr. 3.670> autumni resoluta patet, dum semina ducit.        
<man. astr. 3.671>      Quattuor haec et in arte valent, ut tempora vertunt
<man. astr. 3.672> sic hos aut illos rerum flectentia casus
<man. astr. 3.673> nec quicquam in prima patientia sede manere.
<man. astr. 3.674> sed non per totas aequa est versura figuras,
<man. astr. 3.675> annua nec plenis flectuntur tempora signis.        
<man. astr. 3.676> una dies sub utroque aequat sibi tempore noctem,
<man. astr. 3.677> dum Libra atque Aries autumnum verque figurant;
<man. astr. 3.678> una dies toto Cancri longissima signo,
<man. astr. 3.679> cui nox aequalis Capricorni sidere fertur:
<man. astr. 3.680> cetera nunc urgent vicibus, nunc tempora cedunt.        
<man. astr. 3.681> una ergo in tropicis pars est cernenda figuris,
<man. astr. 3.682> quae moveat mundum, quae rerum tempora mutet,
<man. astr. 3.683> facta novet, consulta alios declinet in usus,
<man. astr. 3.684> omnia in aversum flectat contraque revolvat.
<man. astr. 3.685> has quidam vires octava in parte reponunt;        
<man. astr. 3.686> sunt quibus esse placet decimae; nec defuit auctor
<man. astr. 3.687> qui primae momenta daret frenosque dierum.
<man. astr. 4.1> Quid tam sollicitis vitam consumimus annis
<man. astr. 4.2> torquemurque metu caecaque cupidine rerum
<man. astr. 4.3> aeternisque senes curis, dum quaerimus, aevum
<man. astr. 4.4> perdimus et nullo votorum fine beati
<man. astr. 4.5> victuros agimus semper nec vivimus umquam,        
<man. astr. 4.6> pauperiorque bonis quisque est, quia plura requirit
<man. astr. 4.7> nec quod habet numerat, tantum quod non habet optat,
<man. astr. 4.8> cumque sibi parvos usus natura reposcat
<man. astr. 4.9> materiam struimus magnae per vota ruinae
<man. astr. 4.10> luxuriamque lucris emimus luxuque rapinas,        
<man. astr. 4.11> et summum census pretium est effundere censum?
<man. astr. 4.12> solvite, mortales, animos curasque levate
<man. astr. 4.13> totque supervacuis vitam deplete querellis.
<man. astr. 4.14> fata regunt orbem, certa stant omnia lege
<man. astr. 4.15> longaque per certos signantur tempora casus.        
<man. astr. 4.16> nascentes morimur, finisque ab origine pendet.
<man. astr. 4.17> hinc et opes et regna fluunt et, saepius orta,
<man. astr. 4.18> paupertas, artesque datae moresque creatis
<man. astr. 4.19> et vitia et laudes, damna et compendia rerum.
<man. astr. 4.20> nemo carere dato poterit nec habere negatum        
<man. astr. 4.21> fortunamve suis invitam prendere votis
<man. astr. 4.22> aut fugere instantem: sors est sua cuique ferenda.
<man. astr. 4.23> an, nisi fata darent leges vitaeque necisque,
<man. astr. 4.24> fugissent ignes Aenean, Troia sub uno
<man. astr. 4.25> non eversa viro fatis vicisset in ipsis?        
<man. astr. 4.26> aut lupa proiectos nutrisset Martia fratres,
<man. astr. 4.27> Roma casis enata foret, pecudumque magistri
<man. astr. 4.28> in Capitolinos duxissent fulmina montes,
<man. astr. 4.29> includive sua potuisset Iuppiter arce,
<man. astr. 4.30> captus et <a> captis orbis foret: igne sepulto        
<man. astr. 4.31> vulneribus victor repetisset Mucius urbem,
<man. astr. 4.32> solus et oppositis clausisset Horatius armis
<man. astr. 4.33> pontem urbemque simul, rupisset foedera virgo,
<man. astr. 4.34> tresque sub unius fratres virtute iacerent?
<man. astr. 4.35> nulla acies tantum vicit: pendebat ab uno        
<man. astr. 4.36> Roma viro regnumque orbis sortita iacebat.
<man. astr. 4.37> quid referam Cannas admotaque moenibus arma
<man. astr. 4.38> Varronemque fuga magnum        a
<man. astr. 4.39> Fabiumque morando        b
<man. astr. 4.40> postque tuos, Trasimenne, lacus,        a
<man. astr. 4.41> cum vincere posset,        b
<man. astr. 4.42> accepisse iugum victae Carthaginis arces,        
<man. astr. 4.43> seque ratum Hannibalem nostris cecidisse catenis
<man. astr. 4.44> exitium generis furtiva morte luisse?
<man. astr. 4.45> adde etiam Latias acies Romamque suismet
<man. astr. 4.46> pugnantem membris, adice et civilia bella
<man. astr. 4.47> et Cimbrum in Mario Mariumque in carcere victum.        
<man. astr. 4.48> quod, consul totiens, exul, quod <de> exule consul
<man. astr. 4.49> adiacuit Libycis compar iactura ruinis
<man. astr. 4.50> eque crepidinibus cepit Carthaginis urbem,
<man. astr. 4.51> hoc, nisi fata darent, numquam fortuna tulisset.
<man. astr. 4.52> quis te Niliaco periturum litore, Magne,        
<man. astr. 4.53> post victas Mithridatis opes pelagusque receptum
<man. astr. 4.54> et tris emenso meritos ex orbe triumphos,
<man. astr. 4.55> cum te iam posses alium componere Magnum,
<man. astr. 4.56> crederet, ut corpus sepeliret naufragus ignis
<man. astr. 4.57> eiectaeque rogum facerent fragmenta carinae?        
<man. astr. 4.58> quis tantum mutare potest sine numine fati?
<man. astr. 4.59> ille etiam caelo genitus caeloque receptus,
<man. astr. 4.60> cum bene compositis victor civilibus armis
<man. astr. 4.61> iura togae regeret, totiens praedicta cavere
<man. astr. 4.62> vulnera non potuit: toto spectante senatu,        
<man. astr. 4.63> indicium dextra retinens nomenque, cruore
<man. astr. 4.64> delevit proprio, possent ut vincere fata.
<man. astr. 4.65> quid numerem eversas urbes regumque ruinas,
<man. astr. 4.66> inque rogo Croesum Priamique in litore truncum,
<man. astr. 4.67> cui nec Troia rogus? quid Xerxen, maius et ipso        
<man. astr. 4.68> naufragium pelago? quid capto sanguine regem
<man. astr. 4.69> Romanis positum, raptosque ex ignibus ignes
<man. astr. 4.70> cedentemque viro flammam quae templa ferebat?
<man. astr. 4.71> quot subitae veniunt validorum in corpora mortes
<man. astr. 4.72> seque ipsae rursus fugiunt errantque per ignes!        
<man. astr. 4.73> ex ipsis quidam elati rediere sepulcris,
<man. astr. 4.74> atque his vita duplex, illis vix contigit una.
<man. astr. 4.75> ecce levis perimit morbus graviorque remittit;
<man. astr. 4.76> succumbunt artes, rationis vincitur usus,
<man. astr. 4.77> cura nocet, cessare iuvat, mora saepe malorum        
<man. astr. 4.78> dat pausas; laeduntque cibi parcuntque venena.
<man. astr. 4.79> degenerant nati patribus vincuntque parentes
<man. astr. 4.80> ingeniumque suum retinent; transitque per illum,
<man. astr. 4.81> ex illo fortuna venit. furit alter amore
<man. astr. 4.82> et pontum tranare potest et vertere Troiam,        
<man. astr. 4.83> alterius frons est scribendis legibus apta.
<man. astr. 4.84> ecce patrem nati perimunt natosque parentes
<man. astr. 4.85> mutuaque armati coeunt in vulnera fratres.
<man. astr. 4.86> non hominum hoc bellum est; coguntur tanta moveri
<man. astr. 4.87> inque suas ferri poenas lacerandaque membra.        
<man. astr. 4.88> quod Decios non omne tulit, non omne Camillos
<man. astr. 4.89> tempus et invicta devictum mente Catonem,
<man. astr. 4.90> materies in rem superat sed lege repugnat.
<man. astr. 4.91> et neque paupertas breviores excipit annos
<man. astr. 4.92> nec sunt immensis opibus venalia fata,        
<man. astr. 4.93> sed rapit ex tecto funus Fortuna superbo
<man. astr. 4.94> indicitque rogum summis statuitque sepulcrum.
<man. astr. 4.95> quantum est hoc regnum, quod regibus imperat ipsis!
<man. astr. 4.96> quin etiam infelix virtus et noxia felix,
<man. astr. 4.97> et male consultis pretium est, prudentia fallit;        
<man. astr. 4.98> nec Fortuna probat causas, sequiturque merentis,
<man. astr. 4.99> sed vaga per cunctos nullo discrimine fertur.
<man. astr. 4.100> scilicet est aliud, quod nos cogatque regatque,
<man. astr. 4.101> maius, et in proprias ducat mortalia leges
<man. astr. 4.102> attribuatque suos ex se nascentibus annos        
<man. astr. 4.103> fortunaeque vices. permiscet saepe ferarum
<man. astr. 4.104> corpora cum membris hominum: non seminis ille
<man. astr. 4.105> partus erit; quid enim nobis commune ferisque,
<man. astr. 4.106> quisve in portenti noxam peccarit adulter?
<man. astr. 4.107> astra novant formas caelumque interserit ora.        
<man. astr. 4.108> denique, si non est, fati cur traditur ordo,
<man. astr. 4.109> cunctaque temporibus certis ventura canuntur?
<man. astr. 4.110> nec tamen haec ratio facinus defendere pergit
<man. astr. 4.111> virtutemve suis fraudare in praemia donis.
<man. astr. 4.112> nam neque mortiferas quisquam minus oderit herbas        
<man. astr. 4.113> quod non arbitrio veniunt sed semine certo,
<man. astr. 4.114> gratia nec levior tribuetur dulcibus escis
<man. astr. 4.115> quod natura dedit fruges, non ulla voluntas.
<man. astr. 4.116> sic hominum meritis tanto sit gloria maior
<man. astr. 4.117> quod caelo laudem debent, rursusque nocentis        
<man. astr. 4.118> oderimus magis in culpam poenasque creatos.
<man. astr. 4.119> nec refert scelus unde cadat, scelus esse fatendum.
<man. astr. 4.120> hoc quoque fatale est, sic ipsum expendere fatum.
<man. astr. 4.121> [quod quoniam docui, superest nunc ordine certo
<man. astr. 4.122> caelestis fabricare gradus, qui ducere flexo        
<man. astr. 4.123> tramite pendentem valeant ad sidera vatem]
<man. astr. 4.124>      Nunc tibi signorum mores summumque colorem
<man. astr. 4.125> et studia et varias artes ex ordine reddam.
<man. astr. 4.126>      Dives fecundis Aries in vellera lanis
<man. astr. 4.127> exutusque novis rursum spem semper habebit,        
<man. astr. 4.128> naufragiumque inter subitum censusque beatos
<man. astr. 4.129> crescendo cadet et votis in damna feretur,
<man. astr. 4.130> in vulgumque dabit fructus et mille per artes
<man. astr. 4.131> vellera diversos ex se parientia quaestus:
<man. astr. 4.132> nunc glomerare rudis nunc rursus solvere lanas,        
<man. astr. 4.133> nunc tenuare levi filo nunc ducere telas,
<man. astr. 4.134> nunc emere et varias in quaestum vendere vestes,
<man. astr. 4.135> quis sine non poterant ullae subsistere gentes
<man. astr. 4.136> vel sine luxuria. tantum est opus, ipsa suismet
<man. astr. 4.137> asseruit Pallas manibus dignumque putavit,        
<man. astr. 4.138> seque in Arachnaeo magnam putat esse triumpho.
<man. astr. 4.139> haec studia et similis dicet nascentibus artes,
<man. astr. 4.140> et dubia in trepido praecordia pectore finget
<man. astr. 4.141> seque sua semper cupientia vendere laude.
<man. astr. 4.142>      Taurus simplicibus dotabit rura colonis        
<man. astr. 4.143> pacatisque labor veniet; nec praemia laudis
<man. astr. 4.144> sed terrae tribuet partus. summittit in astris
<man. astr. 4.145> colla iugumque suis poscit cervicibus ipse.
<man. astr. 4.146> ille suis Phoebi portat cum cornibus orbem
<man. astr. 4.147> militiam indicit terris et segnia rura        
<man. astr. 4.148> in veteres revocat cultus, dux ipse laboris,
<man. astr. 4.149> nec iacet in sulcis solvitque in pulvere pectus.
<man. astr. 4.150> Serranos Curiosque tulit fascesque per arva
<man. astr. 4.151> tradidit, eque suo dictator venit aratro.
<man. astr. 4.152> laudis amor tacitae; mentes et corpora tarda        
<man. astr. 4.153> mole valent, habitatque puer sub fronte Cupido.
<man. astr. 4.154>      Mollius e Geminis studium est et mitior aetas
<man. astr. 4.155> per varios cantus modulataque vocibus ora
<man. astr. 4.156> et gracilis calamos et nervis insita verba
<man. astr. 4.157> ingenitumque sonum: labor est etiam ipse voluptas.        
<man. astr. 4.158> arma procul lituosque volunt tristemque senectam,
<man. astr. 4.159> otia et aeternam peragunt in amore iuventam.
<man. astr. 4.160> inveniunt et in astra vias numerisque modisque
<man. astr. 4.161> consummant orbem postque ipsos sidera linquunt:
<man. astr. 4.162> natura ingenio minor est perque omnia servit.        
<man. astr. 4.163> in tot fecundi Gemini commenta feruntur.
<man. astr. 4.164>      Cancer ad ardentem fulgens in cardine metam,
<man. astr. 4.165> quam Phoebus summis revocatus cursibus ambit,
<man. astr. 4.166> articulum mundi retinet lucesque reflectit.
<man. astr. 4.167> ille tenax animi nullosque effusus in usus        
<man. astr. 4.168> attribuit varios quaestus artemque lucrorum:
<man. astr. 4.169> merce peregrina fortunam ferre per urbes
<man. astr. 4.170> et gravia annonae speculantem incendia ventis
<man. astr. 4.171> credere opes orbisque orbi bona vendere posse
<man. astr. 4.172> totque per ignotas commercia iungere terras        
<man. astr. 4.173> atque alio sub sole novas exquirere praedas
<man. astr. 4.174> et rerum pretio subitos componere census.
<man. astr. 4.175> ignava et, celeris optando sortibus annos,
<man. astr. 4.176> dulcibus usuris aequo Iove tempora vendit.
<man. astr. 4.177> ingenium sollers suaque in compendia pugnax.        
<man. astr. 4.178>      Quis dubitet, vasti quae sit natura Leonis
<man. astr. 4.179> quasque suo dictet signo nascentibus artes?
<man. astr. 4.180> ille novas semper pugnas, nova bella ferarum
<man. astr. 4.181> apparat, et spolio vivit pecorumque rapinis;
<man. astr. 4.182> hos habet hoc studium, postes ornare superbos        
<man. astr. 4.183> pellibus et captas domibus praefigere praedas
<man. astr. 4.184> et pacare metu silvas et vivere rapto.
<man. astr. 4.185> sunt quorum similis animos nec moenia frenent,
<man. astr. 4.186> sed pecudum mandris media grassentur in urbe
<man. astr. 4.187> et laceros artus suspendant fronte tabernae        
<man. astr. 4.188> luxuriaeque parent caedem mortesque lucrentur.
<man. astr. 4.189> ingenium ad subitas iras facilisque recessus
<man. astr. 4.190> aequale et puro sententia pectore simplex.
<man. astr. 4.191>      At quibus Erigone dixit nascentibus aevum
<man. astr. 4.192> ad studium ducet mores et pectora doctis        
<man. astr. 4.193> artibus instituet, nec tam compendia census
<man. astr. 4.194> quam causas viresque dabit perquirere rerum.
<man. astr. 4.195> illa decus linguae faciet regnumque loquendi
<man. astr. 4.196> atque oculos mentis, qui possint cernere cuncta        
<man. astr. 4.197> quamvis occultis naturae condita causis.
<man. astr. 4.198> hinc et scriptor erit velox, cui littera verbum est
<man. astr. 4.199> quique notis linguam superet cursimque loquentis
<man. astr. 4.200> excipiat longas nova per compendia voces.
<man. astr. 4.201> in vitio bona sunt: teneros pudor impedit annos,        
<man. astr. 4.202> magnaque naturae cohibendo munera frenat
<man. astr. 4.203> ora magisterio nodisque coercita Virgo.        
<man. astr. 4.204> nec fecundus erit (quid mirum in virgine?) partus.        
<man. astr. 4.205>      Librantes noctem Chelae cum tempore lucis
<man. astr. 4.206> per nova maturi post annum munera Bacchi
<man. astr. 4.207> mensurae tribuent usus ac pondera rerum        
<man. astr. 4.208> et Palamedeis certantem viribus ortum,
<man. astr. 4.209> qui primus numeros rebus, qui nomina summis
<man. astr. 4.210> imposuit certumque modum propriasque figuras.
<man. astr. 4.211> hic etiam legum tabulas et condita iura
<man. astr. 4.212> noverit atque notis levibus pendentia verba,        
<man. astr. 4.213> et licitum sciet, et vetitum quae poena sequatur,
<man. astr. 4.214> perpetuus populi privato in limine praetor.
<man. astr. 4.215> non alio potius genitus sit Servius astro,
<man. astr. 4.216> qui leges proprias posuit, cum iura retexit.
<man. astr. 4.217> denique, in ambiguo fuerit quodcumque locatum        
<man. astr. 4.218> et rectoris egens, diriment examina Librae.
<man. astr. 4.219>      Scorpios armata violenta cuspide cauda,
<man. astr. 4.220> qua, sua cum Phoebi currum per sidera ducit,
<man. astr. 4.221> rimatur terras et sulcis semina miscet,
<man. astr. 4.222> in bellum ardentis animos et Martia castra        
<man. astr. 4.223> efficit et multo gaudentem sanguine mentem
<man. astr. 4.224> nec praeda quam caede magis. quin ipsa sub armis
<man. astr. 4.225> pax agitur: capiunt saltus silvasque peragrant,
<man. astr. 4.226> nunc hominum, nunc bella gerunt violenta ferarum,
<man. astr. 4.227> nunc caput in mortem vendunt et funus harenae,        
<man. astr. 4.228> atque hostem sibi quisque parat, cum bella quiescunt.
<man. astr. 4.229> sunt quibus et simulacra placent et ludus in armis
<man. astr. 4.230> (tantus amor pugnae), discuntque per otia bellum
<man. astr. 4.231> et quodcumque pari studium producitur arte.
<man. astr. 4.232>      At, quibus in bifero Centauri corpore sors est        
<man. astr. 4.233> nascendi concessa, libet subiungere currus,
<man. astr. 4.234> ardentis et equos ad mollia ducere frena
<man. astr. 4.235> et totis armenta sequi pascentia campis,
<man. astr. 4.236> quadrupedum omne genus positis domitare magistris,
<man. astr. 4.237> exorare tigres rabiemque auferre leoni        
<man. astr. 4.238> cumque elephante loqui tantamque aptare loquendo
<man. astr. 4.239> artibus humanis varia ad spectacula molem.
<man. astr. 4.240> quippe ferae mixtum est hominis per sidera corpus
<man. astr. 4.241> impositumque manet, quocirca regnat in illas.
<man. astr. 4.242> quodque intenta gerit curvato spicula cornu,        
<man. astr. 4.243> et nervos tribuit membris et acumina cordi
<man. astr. 4.244> et celeris motus nec delassabile pectus.
<man. astr. 4.245>      Vesta tuos, Capricorne, fovet penetralibus ignes:
<man. astr. 4.246> hinc artes studiumque trahis. nam quidquid in usus
<man. astr. 4.247> ignis eget poscitque novas ad munera flammas        
<man. astr. 4.248> sub te censendum est. scrutari caeca metalla,
<man. astr. 4.249> depositas et opes terrarum exurere venis,
<man. astr. 4.250> materiamque manu certa duplicare erit a te,
<man. astr. 4.251> quidquid et argento fabricetur, quidquid et auro.
<man. astr. 4.252> quod ferrum calidi solvant atque aera camini        
<man. astr. 4.253> consummentque foci Cererem, tua munera surgent.
<man. astr. 4.254> addis et in vestes studium mercemque fugantem
<man. astr. 4.255> frigora, brumalem servans per saecula sortem,
<man. astr. 4.256> qua retrahis ductas summa ad fastigia noctes
<man. astr. 4.257> nascentemque facis revocatis lucibus annum.        
<man. astr. 4.258> hinc et mobilitas rerum, mutataque saepe
<man. astr. 4.259> mens natat; et        a
<man. astr. 4.260> Veneri mixto cum crimine servit        b
<man. astr. 4.261> pars prior, at        a
<man. astr. 4.262> melior iuncto sub pisce senecta est.        b 
<man. astr. 4.263>      Ille quoque, inflexa fontem qui proicit urna,        
<man. astr. 4.264> cognatas tribuit iuvenalis Aquarius artes:
<man. astr. 4.265> cernere sub terris undas, inducere terris,
<man. astr. 4.266> ipsaque conversis aspergere fluctibus astra
<man. astr. 4.267> litoribusque novis per luxum illudere ponto
<man. astr. 4.268> et varios fabricare lacus et flumina ficta
<man. astr. 4.269> et peregrinantis domibus suspendere rivos.        
<man. astr. 4.270> mille sub hoc habitant artes, quas temperat unda.
<man. astr. 4.271> quippe etiam mundi faciem sedesque movebit
<man. astr. 4.272> sidereas caelumque novum versabit in orbem.
<man. astr. 4.273> <tempore non ullo subolem taedebit Aquari,>        a
<man. astr. 4.274> quae per aquas veniunt, operum, fontesque sequuntur.
<man. astr. 4.275> mite genus dulcesque fluunt a sidere partus,
<man. astr. 4.276> pectora nec sordent; faciles in damna feruntur;
<man. astr. 4.277> nec dest nec superest census. sic profluit urna.
<man. astr. 4.278>      Ultima quos gemini producunt sidera Pisces,
<man. astr. 4.279> his erit in pontum studium, vitamque profundo
<man. astr. 4.280> credent et puppes aut puppibus arma parabunt,        
<man. astr. 4.281> quidquid et in proprios pelagus desiderat usus.
<man. astr. 4.282> innumerae veniunt artes: vix nomina rebus
<man. astr. 4.283> sufficiunt, tot sunt parvae quoque membra carinae.
<man. astr. 4.284> adde gubernandi studium, quod venit in astra
<man. astr. 4.285> et pontum caelo vincit. bene noverit orbem        
<man. astr. 4.286> fluminaque et portus, mundum ventosque, necesse est
<man. astr. 4.287> iamque huc atque illuc agilem convertere clavum
<man. astr. 4.288> et frenare ratem fluctusque effundere rector,
<man. astr. 4.289> iam remis agere et lentas inflectere tonsas.
<man. astr. 4.290> quin placidum ductis everrere retibus aequor        
<man. astr. 4.291> litoribusque suis populos exponere captos
<man. astr. 4.292> aut uncos celare cibis aut carcere fraudem,
<man. astr. 4.293> navalis etiam pugnas, pendentia bella,
<man. astr. 4.294> attribuunt pelagique infectos sanguine fluctus.
<man. astr. 4.295> fecundum genus est natis et amica voluntas        
<man. astr. 4.296> et celeres motus mutataque cuncta per aevum.
<man. astr. 4.297>      Hos tribuunt mores atque has nascentibus artes
<man. astr. 4.298> bis sex materia propria pollentia signa.
<man. astr. 4.299>      Sed nihil in semet totum valet: omnia vires
<man. astr. 4.300> cum certis sociant signis sub partibus aequis        
<man. astr. 4.301> et velut hospitio mundi commercia iungunt
<man. astr. 4.302> conceduntque suas partes retinentibus astris.
<man. astr. 4.303> quam partem Graiae dixere decanica gentes.
<man. astr. 4.304> a numero nomen positum est, quod partibus astra
<man. astr. 4.305> condita tricenis triplici sub sorte feruntur        
<man. astr. 4.306> et tribuunt denas in se coeuntibus astris
<man. astr. 4.307> inque vicem ternis habitantur sidera signis.
<man. astr. 4.308> sic altis natura manet consaepta tenebris
<man. astr. 4.309> et verum in caeco est multaque ambagine rerum;
<man. astr. 4.310> nec brevis est usus nec amat compendia caelum,        
<man. astr. 4.311> verum aliis alia opposita est et fallit imago
<man. astr. 4.312> mentiturque suas vires et munera celat.
<man. astr. 4.313> quae tibi non oculis, alta sed mente fuganda est
<man. astr. 4.314> caligo, penitusque deus, non fronte, notandus.
<man. astr. 4.315>      Nunc quae sint coniuncta quibus quove ordine reddam,        
<man. astr. 4.316> ne lateant aliae vires aliena per astra.
<man. astr. 4.317> namque Aries primam partem sibi vindicat ipsi,
<man. astr. 4.318> altera sors Tauro, Geminis pars tertia cedit.
<man. astr. 4.319> sidera sic inter divisum dicitur astrum
<man. astr. 4.320> totque dabit vires dominos quotcumque recepit.        
<man. astr. 4.321> diversa in Tauro ratio est, nec parte sub ulla
<man. astr. 4.322> censetur: Cancro primam mediamque Leoni,
<man. astr. 4.323> extremam Erigonae tribuit. natura per astrum
<man. astr. 4.324> stat tamen et proprias miscet per singula vires.
<man. astr. 4.325> Libra decem partes Geminorum prima capessit,        
<man. astr. 4.326> Scorpios adiunctas; Centauri tertia pars est,
<man. astr. 4.327> nec quicquam numero discernitur, ordine cedit.
<man. astr. 4.328> Cancer in adversum Capricorni derigit astrum
<man. astr. 4.329> bis quinas primum partes, dignatus in illo
<man. astr. 4.330> temporis articulo sub quo censetur et ipse,        
<man. astr. 4.331> quod facit aequalis luces brumalibus umbris
<man. astr. 4.332> cognatamque gerit diverso in cardine legem;
<man. astr. 4.333> alterius partis perfundit Aquarius ignes,
<man. astr. 4.334> quem subeunt Pisces extremo sidere Cancri.
<man. astr. 4.335> at Leo consortis meminit sub lege trigoni        
<man. astr. 4.336> Lanigerumque ducem recipit Taurumque quadrato
<man. astr. 4.337> coniunctum sibi; sub Geminis pars tertia fertur:
<man. astr. 4.338> hos quoque contingit per senos linea flexus.
<man. astr. 4.339> praecipuum Erigone Cancro concedit honorem
<man. astr. 4.340> cui primam tribuit partem; vicina relicta est        
<man. astr. 4.341> vicino, Nemeaee, tibi; pars ipsius una est
<man. astr. 4.342> quae fastidito concessa est iure potiri.
<man. astr. 4.343> sed Libra exemplo gaudet, pariterque regentem
<man. astr. 4.344> noctes atque dies diverso in tempore secum
<man. astr. 4.345> Lanigerum sequitur: veris iuga temperat ille,        
<man. astr. 4.346> haec autumnalis componit lucibus umbras:
<man. astr. 4.347> nulli concedit primam, traditque sequenti
<man. astr. 4.348> vicinam partem; Centauri tertia summa est.
<man. astr. 4.349> Scorpios in prima Capricornum parte locavit,
<man. astr. 4.350> alterius dominum fecit cui nomen ab undis,        
<man. astr. 4.351> extremas voluit partes sub Piscibus esse.
<man. astr. 4.352> at qui contento minitatur spicula nervo
<man. astr. 4.353> Lanigero primas tradit sub iure trigoni
<man. astr. 4.354> et medias Tauro partes Geminisque supremas.
<man. astr. 4.355> nec manet ingrati Capricornus crimine turpis        
<man. astr. 4.356> sed munus reddit Cancro recipitque receptus
<man. astr. 4.357> principiumque sui donat; coniuncta Leonis
<man. astr. 4.358> regna ferunt, summas partes et Virginis esse.
<man. astr. 4.359> fontibus aeternis gaudens urnaque fluenti
<man. astr. 4.360> iura sui Librae permittit prima regenda,        
<man. astr. 4.361> haerentisque decem partes Nepa vindicat ipsi;
<man. astr. 4.362> summas Centaurus retinet iuvenale per astrum.
<man. astr. 4.363> iam superant gemini Pisces, qui sidera claudunt.
<man. astr. 4.364> Lanigero primos tradunt in finibus usus,
<man. astr. 4.365> perque decem medias partes tu, Taure, receptus;        
<man. astr. 4.366> quod superest, ipsi sumunt, utque orbe feruntur
<man. astr. 4.367> extremo sic et sortis pars ultima cedit.
<man. astr. 4.368>      Haec ratio retegit latitantis robora mundi
<man. astr. 4.369> in plurisque modos repetitaque nomina caelum
<man. astr. 4.370> dividit et melius sociat, quo saepius, orbem.        
<man. astr. 4.371> nec tua sub titulis fallantur pectora notis:
<man. astr. 4.372> dissimulant, non ostendunt mortalibus astra.
<man. astr. 4.373> altius est acies animi mittenda sagacis
<man. astr. 4.374> inque alio quaerendum aliud iunctisque sequendum
<man. astr. 4.375> viribus; et, cuius signi quis parte creatur,        
<man. astr. 4.376> eius habet mores atque illo nascitur astro.
<man. astr. 4.377> talis per denas sortes natura feretur.
<man. astr. 4.378> testis erit varius sub eodem sidere fetus,
<man. astr. 4.379> quodque in tam multis animantum milibus, uno
<man. astr. 4.380> quae veniunt signo, tot sunt, quot corpora, mores,        
<man. astr. 4.381> et genus externum referunt aliena per astra,
<man. astr. 4.382> confusique fluunt partus hominum atque ferarum.
<man. astr. 4.383> scilicet in partes iunguntur condita pluris
<man. astr. 4.384> diversasque ferunt proprio sub nomine leges.
<man. astr. 4.385> nec tantum lanas Aries nec Taurus aratra        
<man. astr. 4.386> nec Gemini Musas nec merces Cancer amabit,
<man. astr. 4.387> nec Leo venator veniet nec Virgo magistra,
<man. astr. 4.388> mensuris aut Libra potens aut Scorpios armis
<man. astr. 4.389> Centaurusque feris, igni Capricornus et undis
<man. astr. 4.390> ipse suis Iuvenis geminique per aequora Pisces;        
<man. astr. 4.391> mixta sed in pluris sociantur sidera vires.
<man. astr. 4.392>      'Multum' inquis 'tenuemque iubes me ferre laborem,
<man. astr. 4.393> rursus et in magna mergis caligine mentem,
<man. astr. 4.394> cernere cum facili lucem ratione viderer.'
<man. astr. 4.395> quod quaeris, deus est: conaris scandere caelum        
<man. astr. 4.396> fataque fatali genitus cognoscere lege
<man. astr. 4.397> et transire tuum pectus mundoque potiri.
<man. astr. 4.398> pro pretio labor est nec sunt immunia tanta,
<man. astr. 4.399> ne mirere viae flexus rerumque catenas.
<man. astr. 4.400> admitti potuisse sat est: sint cetera nostra.        
<man. astr. 4.401> at nisi perfossis fugiet te montibus aurum,
<man. astr. 4.402> obstabitque suis opibus super addita tellus.
<man. astr. 4.403> ut veniant gemmae, totus transibitur orbis,
<man. astr. 4.404> nec lapidum pretio pelagus cepisse pigebit.
<man. astr. 4.405> annua solliciti consument vota coloni,        
<man. astr. 4.406> et quantae mercedis erunt fallacia rura!
<man. astr. 4.407> quaeremus lucrum ventis Martemque sequemur
<man. astr. 4.408> in praedas. pudeat tanto bona velle caduca.
<man. astr. 4.409> luxuriae quoque militia est, vigilatque ruinis
<man. astr. 4.410> venter, et, ut pereant, suspirant saepe nepotes.        
<man. astr. 4.411> quid caelo dabimus? quantum est, quo veneat omne?
<man. astr. 4.412> impendendus homo est, deus esse ut possit in ipso.
<man. astr. 4.413>      Hac tibi nascentum mores sunt lege notandi.
<man. astr. 4.414> nec satis est signis dominantia discere signa
<man. astr. 4.415> per denos numeros et quae sint insita cuique;        
<man. astr. 4.416> sed proprias partes ipsas spectare memento
<man. astr. 4.417> vel glacie rigidas vel quas exusserit ignis,
<man. astr. 4.418> et sterilis <sine> utroque tamen, quas largior umor
<man. astr. 4.419> quasve minor iusto vitiat. namque omnia mixtis
<man. astr. 4.420> viribus et vario consurgunt sidera textu.        
<man. astr. 4.421> est aequale nihil. terrenos aspice tractus
<man. astr. 4.422> et maris et variis fugientia flumina ripis:
<man. astr. 4.423> crimen ubique frequens et laudi noxia iuncta est.
<man. astr. 4.424> sic sterilis tellus laetis intervenit arvis
<man. astr. 4.425> ac subito rumpit parvo discrimine foedus;        
<man. astr. 4.426> et modo portus erat pelagi iam vasta charybdis,
<man. astr. 4.427> laudatique cadit post paulum gratia ponti;
<man. astr. 4.428> et nunc per scopulos, nunc campis labitur amnis,
<man. astr. 4.429> et, faciens iter aut quaerens, curritve reditve.
<man. astr. 4.430> sic etiam caeli partes variantur in astris:        
<man. astr. 4.431> ut signum signo, sic a se discrepat ipsum
<man. astr. 4.432> momentoque negat vires usumque salubrem,
<man. astr. 4.433> quodque per has geritur partes sine fruge creatur
<man. astr. 4.434> aut cadit aut multis sentit bona mixta querellis.
<man. astr. 4.435> hae mihi signandae proprio sunt carmine partes.        
<man. astr. 4.436> sed quis tot numeros totiens sub lege referre,
<man. astr. 4.437> tot partes iterare queat, tot dicere summas,
<man. astr. 4.438> perque paris causas faciem mutare loquendi?
<man. astr. 4.439> <dum canimus verum, non aspera ponere, ut illis>        a
<man. astr. 4.440> incidimus, sic verba piget; sed gratia derit,
<man. astr. 4.441> in vanumque labor cedit quem despicit auris.
<man. astr. 4.442> sed mihi per carmen fatalia iura ferenti
<man. astr. 4.443> et sacros caeli motus ad iussa loquendum est,
<man. astr. 4.444> nec fingenda datur, tantum monstranda figura.
<man. astr. 4.445> ostendisse deum nimis est: dabit ipse sibimet
<man. astr. 4.446> pondera. nec fas est verbis splendescere mundum:        
<man. astr. 4.447> rebus erit maior. nec parva est gratia nostri
<man. astr. 4.448> oris, si tantum poterit signare canenda.
<man. astr. 4.449> accipe damnandae quae sint per sidera partes.
<man. astr. 4.450>      Lanigeri pars quarta nocet nec sexta salubris;
<man. astr. 4.451> septima par illi ac decima est decimaeque secunda        
<man. astr. 4.452> quaeque duas duplicant summas septemque novemque;
<man. astr. 4.453> unaque viginti numeris pars addita laedit
<man. astr. 4.454> et quinta et duram consummans septima partem.
<man. astr. 4.455>      Tauri nona mala est, similis cui tertia pars est
<man. astr. 4.456> post decimam nec non decimae pars septima iuncta;        
<man. astr. 4.457> bisque undena notans et bis duodena nocentes
<man. astr. 4.458> quaeque decem trisque ingeminat fraudatque duobus
<man. astr. 4.459> triginta numeros et tu, tricesima summa, es.
<man. astr. 4.460>      Pestifera in Geminis pars prima et tertia signi,
<man. astr. 4.461> septima non melior, ter quintae noxia par est,        
<man. astr. 4.462> unaque bis denis brevior nocet unaque maior,
<man. astr. 4.463> et similis noxae veniet vicesima quinta
<man. astr. 4.464> cumque duae subeunt vel cum se quattuor addunt.
<man. astr. 4.465>      Nec Cancri prima immunis nec tertia pars est
<man. astr. 4.466> nec sexta; octava est similis, decimaque peracta        
<man. astr. 4.467> prima rapit, nec ter quintae clementior usus;
<man. astr. 4.468> septima post decimam luctum et vicesima portat
<man. astr. 4.469> et quinta accedens et septima nonaque summa.
<man. astr. 4.470>      Tu quoque contactu primo, Nemeaee, timendus,
<man. astr. 4.471> et quarta sub parte premis; bis quinta salubri        
<man. astr. 4.472> terque caret caelo, vicesima et altera laedit;
<man. astr. 4.473> e tribus appositis vitiat totidemque secutis
<man. astr. 4.474> ultima, nec prima melior tricesima pars est.
<man. astr. 4.475>      Erigones nec pars prima est nec sexta nec una
<man. astr. 4.476> ad decimam nec quarta nec octava utilis umquam;        
<man. astr. 4.477> proxima viginti numeris et quarta timenda est,
<man. astr. 4.478> et quae ter decimam claudit sors ultima partem.
<man. astr. 4.479>      Et quinta in Chelis et septima inutilis astri,
<man. astr. 4.480> tertia et undecimae decimaeque est septima iuncta
<man. astr. 4.481> quartaque bis denis actis et septima et ambae        
<man. astr. 4.482> quae numerum claudunt nona et tricesima partes.
<man. astr. 4.483>      Scorpios in prima reus est, cui tertia par est
<man. astr. 4.484> et sexta et decima et quae ter tibi quinta notatur,
<man. astr. 4.485> undecimam geminans et quae vicesima quinta est
<man. astr. 4.486> octavoque manet numero nonumque capessit.        
<man. astr. 4.487>      Si te fata sinant, quartam ne selige partem
<man. astr. 4.488> Centauri; fuge et octavam; sex bisve peractis
<man. astr. 4.489> octo, bis aut denis, metuendus dicitur aer,
<man. astr. 4.490> cumque iterum duodena refert aut terna decemque
<man. astr. 4.491> aut septena quater, vel cum ter dena figurat.        
<man. astr. 4.492>      Nec pars optanda est Capricorni septima; nona
<man. astr. 4.493> consentit decimamque sequens quam tertia signat
<man. astr. 4.494> et tribus aut una quae te, vicesima, fraudat
<man. astr. 4.495> quaeve auget quinto numero vel septima fertur.
<man. astr. 4.496>      Pars est prima nocens fundentis semper Aquari,        a
<man. astr. 4.497> damnanda et decimae succedens prima peractae
<man. astr. 4.498> tertiaque et quinta et numero quae condita nono est
<man. astr. 4.499> et post viginti prima et vicesima quinta
<man. astr. 4.500> cumque illa quartam accumulans vicesima nona.
<man. astr. 4.501>      Tertia per geminos et quinta et septima Pisces,
<man. astr. 4.502> undecima et decimae metuenda est septima iuncta;        
<man. astr. 4.503> et quinta in quinos numeros revocata duasque
<man. astr. 4.504> accipiens ultra summas metuenda feretur.
<man. astr. 4.505>      Hae partes sterilem ducunt et frigore et igni
<man. astr. 4.506> aera vel sicco vel quod superaverit umor,
<man. astr. 4.507> si rapidus Mavors ignes iaculatur in illum        
<man. astr. 4.508> Saturnusve suam glaciem <Phoebeve propinquis
<man. astr. 4.509> quem trahit a terris rorem> Phoebusve calores.        a
<man. astr. 4.510>      Nec te perceptis signorum cura relinquat
<man. astr. 4.511> partibus: in tempus quaedam mutantur, et ortu
<man. astr. 4.512> accipiunt proprias vires ultraque remittunt.
<man. astr. 4.513>      Namque, ubi se summis Aries extollet ab undis        
<man. astr. 4.514> et cervice prior flexa quam cornibus ibit,
<man. astr. 4.515> non contenta suo generabit pectora censu
<man. astr. 4.516> et dabit in praedas animos solvetque pudorem:
<man. astr. 4.517> tantum audere iuvat. sic ipse in cornua fertur
<man. astr. 4.518> ut ruat aut vincat. non illos sedibus isdem        
<man. astr. 4.519> mollia per placidas delectant otia curas,
<man. astr. 4.520> sed iuvat ignotas semper transire per urbes
<man. astr. 4.521> scrutarique novum pelagus totius et esse
<man. astr. 4.522> orbis in hospitio. testis tibi Laniger ipse,
<man. astr. 4.523> cum vitreum findens auravit vellere pontum        
<man. astr. 4.524> orbatumque sua Phrixum per fata sorore
<man. astr. 4.525> Phasidos ad ripas et Colchida tergore vexit.
<man. astr. 4.526>      At, quos prima creant nascentis sidera Tauri,
<man. astr. 4.527> feminei incedunt. nec longe causa petenda est,
<man. astr. 4.528> si modo per causas naturam quaerere fas est:        
<man. astr. 4.529> aversus venit in caelum divesque puellis,
<man. astr. 4.530> Pleiadum parvo referens glomeramine sidus.
<man. astr. 4.531> accedunt et ruris opes, propriaque iuvencum
<man. astr. 4.532> dote per inversos exornat vomere campos.
<man. astr. 4.533>      Sed, Geminos aequa cum profert unda tegitque        
<man. astr. 4.534> parte, dabit studia et doctas producet ad artes.
<man. astr. 4.535> nec triste ingenium sed dulci tincta lepore
<man. astr. 4.536> corda creat, vocisque bonis citharaeque sonantis
<man. astr. 4.537> instruit, et dotes cantus cum pectore iungit.
<man. astr. 4.538>      At, niger obscura Cancer cum nube feretur,        
<man. astr. 4.539> qua velut exustus Phoebeis ignibus ignis
<man. astr. 4.540> deficit et multa fuscat caligine sidus,
<man. astr. 4.541> lumina deficient partus, geminamque creatis
<man. astr. 4.542> mortem fata dabunt: se quisque et vivit et effert.
<man. astr. 4.543>      Sicui per summas avidus produxerit undas        
<man. astr. 4.544> ora Leo et scandat malis hiscentibus orbem,
<man. astr. 4.545> ille patri natisque reus, quas ceperit ipse,
<man. astr. 4.546> non legabit opes, censumque immerget in ipso.
<man. astr. 4.547> tanta fames animumque cibi tam dira cupido
<man. astr. 4.548> corripit, ut capiat semet nec compleat umquam,        
<man. astr. 4.549> inque epulas funus revocet pretiumque sepulcri.
<man. astr. 4.550>      Erigone surgens, quae rexit saecula prisca
<man. astr. 4.551> iustitia rursusque eadem labentia fugit,
<man. astr. 4.552> alta per imperium tribuit fastigia summum,
<man. astr. 4.553> rectoremque dabit legum iurisque sacrati        
<man. astr. 4.554> sancta pudicitia divorum templa colentem.
<man. astr. 4.555>      Sed, cum autumnales coeperunt surgere Chelae,
<man. astr. 4.556> felix aequato genitus sub pondere Librae.
<man. astr. 4.557> iudex examen sistet vitaeque necisque
<man. astr. 4.558> imponetque iugum terris legesque rogabit.        
<man. astr. 4.559> illum urbes et regna trement nutuque regentur
<man. astr. 4.560> unius et caeli post terras iura manebunt.
<man. astr. 4.561>      Scorpios extremae cum tollet lumina caudae,
<man. astr. 4.562> siquis erit stellis tunc suffragantibus ortus,
<man. astr. 4.563> urbibus augebit terras iunctisque iuvencis        
<man. astr. 4.564> moenia succinctus curvo describet aratro,
<man. astr. 4.565> aut sternet positas urbes inque arva reducet
<man. astr. 4.566> oppida et in domibus maturas reddet aristas.
<man. astr. 4.567> tanta erit et virtus et cum virtute potestas.
<man. astr. 4.568>      Nec non Arcitenens, prima cum veste resurgit,        
<man. astr. 4.569> pectora clara dabit bello, magnisque triumphis
<man. astr. 4.570> conspicuum patrias victorem ducet ad arces,
<man. astr. 4.571> altaque nunc statuet nunc idem moenia vertet.
<man. astr. 4.572> sed nimium indulgens rebus Fortuna secundis
<man. astr. 4.573> invidet in facie saevitque asperrima fronti.        
<man. astr. 4.574> horrendus bello Trebiam Cannasque lacumque
<man. astr. 4.575> ante fugam tali pensabat imagine victor.
<man. astr. 4.576>      Ultimus in caudae Capricornus acumine summo
<man. astr. 4.577> militiam in ponto dictat puppisque colendae
<man. astr. 4.578> dura ministeria et tenui discrimine mortis.        
<man. astr. 4.579>      Quod si quem sanctumque velis castumque probumque
<man. astr. 4.580> hic tibi nascetur cum primus Aquarius exit.
<man. astr. 4.581>      Ne velit et primos animus procedere Pisces,
<man. astr. 4.582> garrulitas odiosa datur linguaeque venenum
<man. astr. 4.583> verba maligna novas mutantis semper ad aures        
<man. astr. 4.584> criminaque ad populum populi ferre ore bilingui.
<man. astr. 4.585> nulla fides inerit natis, sed summa libido
<man. astr. 4.586> ardentem medios animum iubet ire per ignes.
<man. astr. 4.587> scilicet in piscem sese Cytherea novavit,
<man. astr. 4.588> cum Babyloniacas summersa profugit in undas        
<man. astr. 4.589> anguipedem alatos umeros Typhona ferentem,
<man. astr. 4.590> inseruitque suos squamosis Piscibus ignes.
<man. astr. 4.591> nec solus fuerit geminis sub Piscibus ortus:
<man. astr. 4.592> frater erit dulcisve soror, materve duorum.
<man. astr. 4.593>      Nunc age diversis dominantia sidera terris        
<man. astr. 4.594> percipe. sed summa est rerum referenda figura.
<man. astr. 4.595> quattuor in partes caeli discribitur orbis,
<man. astr. 4.596> nascentem lapsumque diem mediosque calores
<man. astr. 4.597> teque, Helice. totidem venti de partibus isdem
<man. astr. 4.598> erumpunt secumque gerunt per inania bella.        
<man. astr. 4.599> asper ab axe ruit Boreas, fugit Eurus ab ortu,
<man. astr. 4.600> Auster amat medium solem Zephyrusque profectum.
<man. astr. 4.601> hos inter binae mediis e partibus aurae
<man. astr. 4.602> exspirant similis mutato nomine flatus.
<man. astr. 4.603> ipsa natat tellus pelagi lustrata corona        
<man. astr. 4.604> cingentis medium liquidis amplexibus orbem,
<man. astr. 4.605> inque sinus pontum recipit, qui vespere ab atro
<man. astr. 4.606> admissus dextra Numidas Libyamque calentem
<man. astr. 4.607> alluit et magnae quondam Carthaginis arces,
<man. astr. 4.608> litoraque in Syrtes revocans sinuata vadosas        
<man. astr. 4.609> rursum usque ad Nilum derectis fluctibus exit.
<man. astr. 4.610> laeva freti caedunt Hispanas aequora gentes
<man. astr. 4.611> teque in vicinis haerentem, Gallia, terris
<man. astr. 4.612> Italiaeque urbes dextram sinuantis in undam
<man. astr. 4.613> usque canes ad, Scylla, tuos avidamque Charybdin.        
<man. astr. 4.614> hac ubi se primum porta mare fudit, <aperto>
<man. astr. 4.615> enatat Ionio laxasque vagatur in undas
<man. astr. 4.616> et, prius ut, laeva se fundens circuit omnem
<man. astr. 4.617> Italiam, Hadriaco mutatum nomina ponto,
<man. astr. 4.618> Eridanique bibit fluctus, vetat aequore bellum        
<man. astr. 4.619> Illyricum, Epirumque lavat claramque Corinthum
<man. astr. 4.620> et Peloponnesi patulas circumvolat oras;
<man. astr. 4.621> rursus et in laevum refluit vastoque recessu
<man. astr. 4.622> Thessaliae fines et Achaica praeterit arva.
<man. astr. 4.623> hinc penitus iuvenisque freto mersaeque puellae        
<man. astr. 4.624> truditur invitum, faucesque Propontis aperto
<man. astr. 4.625> Euxino iniungit ponto Maeotis et undis,
<man. astr. 4.626> quae tergo coniuncta manet fontemque ministrat.
<man. astr. 4.627> inde ubi in angustas revocatus navita fauces
<man. astr. 4.628> Hellespontiacis iterum se fluctibus effert,        
<man. astr. 4.629> Icarium Aegaeumque secat laevaque nitentis
<man. astr. 4.630> miratur populos Asiae totidemque tropaea
<man. astr. 4.631> quot loca et innumeras gentes Taurumque minantem
<man. astr. 4.632> fluctibus et Cilicum populos Syriamque perustam
<man. astr. 4.633> ingentique sinu fugientis aequora terras,        
<man. astr. 4.634> donec in Aegyptum redeunt curvata per undas
<man. astr. 4.635> litora Niliacis iterum morientia ripis.
<man. astr. 4.636> haec medium terris circumdat linea pontum
<man. astr. 4.637> atque his undarum tractum constringit harenis.
<man. astr. 4.638> mille iacent mediae diffusa per aequora terrae.        
<man. astr. 4.639> Sardiniam in Libyco signant vestigia plantae,
<man. astr. 4.640> Trinacria Italia tantum praecisa recessit,
<man. astr. 4.641> adversa Euboicos miratur Graecia montes,
<man. astr. 4.642> Aegaeis Crete civem sortita Tonantem
<man. astr. 4.643> Aegyptique Cypros pulsatur fluctibus amnis.        
<man. astr. 4.644> <has praeter terras, celebrat quas maxima fama,>        a
<man. astr. 4.645> totque minore solo tamen emergentia ponto
<man. astr. 4.646> litora, inaequalis Cycladas Delonque Rhodonque
<man. astr. 4.647> Aulidaque et Tenedon vicinaque Corsica terris
<man. astr. 4.648> litora Sardiniae primumque intrantis in orbem
<man. astr. 4.649> Oceani victricem Ebusum et Balearica rura,        
<man. astr. 4.650> innumeri surgunt scopuli montesque per altum.
<man. astr. 4.651>      Nec tantum ex una pontus sibi parte reclusit
<man. astr. 4.652> faucibus abruptis orbem; nam litora plura
<man. astr. 4.653> impulit oceano Phorcys, sed montibus altis
<man. astr. 4.654> est vetitus totam ne vinceret aequore terram.        
<man. astr. 4.655> namque inter borean ortumque aestate nitentem
<man. astr. 4.656> in longum angusto penetrabilis aequore fluctus
<man. astr. 4.657> pervenit et patulis tum demum funditur arvis
<man. astr. 4.658> Caspiaque Euxini similis facit aequora ponti.
<man. astr. 4.659> altera sub medium solem duo bella perinde        
<man. astr. 4.660> intulit Oceanus terris. nam Persica fluctus
<man. astr. 4.661> arva tenet, titulum pelagi praedatus ab isdem
<man. astr. 4.662> quae rigat ipse locis, latoque infunditur orbe.
<man. astr. 4.663> nec procul in mollis Arabas terramque ferentem
<man. astr. 4.664> delicias variaeque novos radicis odores        
<man. astr. 4.665> leniter affundit gemmantia litora pontus,
<man. astr. 4.666> et terrae mare nomen habet. media illa duobus
<man. astr. 4.667>      *        a
<man. astr. 4.668> quondam Carthago regnum sortita sub armis,
<man. astr. 4.669> ignibus Alpinas cum contudit Hannibal arces,
<man. astr. 4.670> fecit et aeternum Trebiam Cannasque sepulcris        
<man. astr. 4.671> obruit et Libyam Latias infudit in urbes.
<man. astr. 4.672> huc varias pestes diversaque monstra ferarum
<man. astr. 4.673> congessit bellis natura infesta futuris.
<man. astr. 4.674> horrendos angues habitataque membra veneno
<man. astr. 4.675> et mortis pastu viventia, crimina terrae,        
<man. astr. 4.676> et vastos elephantas habet, saevosque leones
<man. astr. 4.677> in poenas fecunda suas parit horrida tellus
<man. astr. 4.678> et portentosos cercopum ludit in ortus
<man. astr. 4.679> ac sterili peior siccas infestat harenas,
<man. astr. 4.680> donec ad Aegypti ponat sua iura colonos.        
<man. astr. 4.681> inde Asiae populi divesque per omnia tellus:
<man. astr. 4.682> auratique fluunt amnes gemmisque relucet
<man. astr. 4.683> pontus, odoratae spirant medicamina silvae:
<man. astr. 4.684> India notitia maior, Parthique vel orbis
<man. astr. 4.685> alter, et in caelum surgentis moenia Tauri        
<man. astr. 4.686> totque illum circa diverso nomine gentes
<man. astr. 4.687> ad Tanain Scythicis dirimentem fluctibus orbes
<man. astr. 4.688> Maeotisque lacus Euxinique aspera ponti.
<man. astr. 4.689> [aequora et extremum Propontidos Hellespontum]
<man. astr. 4.690> hanc Asiae metam posuit natura potentis.        
<man. astr. 4.691> quod superest Europa tenet, quae prima natantem
<man. astr. 4.692> fluctibus excepitque Iovem taurumque resolvit,
<man. astr. 4.693> ponere passa suos ignes, onerique iugavit.
<man. astr. 4.694> ille puellari donavit nomine litus
<man. astr. 4.695> et monumenta sui titulo sacravit amoris.        
<man. astr. 4.696> maxima terra viris et fecundissima doctis
<man. astr. 4.697> artibus: in regnum florentes oris Athenae;
<man. astr. 4.698> Sparta manu, Thebae divis, et rege vel uno
<man. astr. 4.699> princeps Pella domus, Troiani gratia belli;
<man. astr. 4.700> Thessalia Epirosque potens vicinaque ripa        
<man. astr. 4.701> Illyris, et Thrace Martem sortita colonum,
<man. astr. 4.702> et stupefacta suos inter Germania partus;
<man. astr. 4.703> Gallia per census, Hispania maxima bellis;
<man. astr. 4.704> Italia in summa, quam rerum maxima Roma
<man. astr. 4.705> imposuit terris caeloque adiungitur ipsa.        
<man. astr. 4.706>      Hos erit in fines orbis pontusque vocandus,
<man. astr. 4.707> quem deus in partes per singula dividit astra
<man. astr. 4.708> ac sua cuique dedit tutelae regna per orbem
<man. astr. 4.709> et proprias gentes atque urbes addidit altas,
<man. astr. 4.710> in quibus assererent praestantis sidera vires.        
<man. astr. 4.711> ac, velut humana est signis discripta figura,
<man. astr. 4.712> et, quamquam communis eat tutela per omne
<man. astr. 4.713> corpus, et in proprium divisis artubus exit
<man. astr. 4.714> (namque Aries capiti, Taurus cervicibus haeret,
<man. astr. 4.715> bracchia sub Geminis censentur, pectora Cancro,        
<man. astr. 4.716> te scapulae, Nemeaee, vocant teque ilia, Virgo,
<man. astr. 4.717> Libra colit clunes et Scorpios inguine regnat,
<man. astr. 4.718> et femina Arcitenens, genua et Capricornus amavit,
<man. astr. 4.719> cruraque defendit Iuvenis, vestigia Pisces),
<man. astr. 4.720> sic alias aliud terras sibi vindicat astrum.        
<man. astr. 4.721>      Idcirco in varias leges variasque figuras
<man. astr. 4.722> dispositum genus est hominum, proprioque colore
<man. astr. 4.723> formantur gentes, sociataque iura per artus
<man. astr. 4.724> materiamque parem privato foedere signant.
<man. astr. 4.725> flava per ingentis surgit Germania partus,        
<man. astr. 4.726> Gallia vicino minus est infecta rubore,
<man. astr. 4.727> asperior solidos Hispania contrahit artus.
<man. astr. 4.728> Martia Romanis urbis pater induit ora
<man. astr. 4.729> Gradivumque Venus miscens bene temperat artus,
<man. astr. 4.730> perque coloratas subtilis Graecia gentes        
<man. astr. 4.731> gymnasium praefert vultu fortisque palaestras,
<man. astr. 4.732> et Syriam produnt torti per tempora crines.
<man. astr. 4.733> Aethiopes maculant orbem tenebrisque figurant
<man. astr. 4.734> perfusas hominum gentes; minus India tostos
<man. astr. 4.735> progenerat;        a
<man. astr. 4.736> tellusque natans Aegyptia Nilo        b
<man. astr. 4.737> lenius irriguis infuscat corpora campis
<man. astr. 4.738> iam propior        a
<man. astr. 4.739> mediumque facit moderata tenorem.        b
<man. astr. 4.740> Phoebus harenosis Afrorum pulvere terris        
<man. astr. 4.741> exsiccat populos, et Mauretania nomen
<man. astr. 4.742> oris habet titulumque suo fert ipsa colore.
<man. astr. 4.743> adde sonos totidem vocum, totidem insere linguas
<man. astr. 4.744> et mores pro sorte paris ritusque locorum;
<man. astr. 4.745> adde genus proprium simili sub semine frugum
<man. astr. 4.746> et Cererem varia redeuntem messe per urbes
<man. astr. 4.747> nec paribus siliquas referentem viribus omnis,        
<man. astr. 4.748> nec te, Bacche, pari donantem munere terras
<man. astr. 4.749> atque alias aliis fundentem collibus uvas,
<man. astr. 4.750> cinnama nec totis passim nascentia campis;
<man. astr. 4.751> diversas pecudum facies propriasque ferarum
<man. astr. 4.752> et duplici clausos elephantas carcere terrae.        
<man. astr. 4.753> quot partes orbis, totidem sub partibus orbes,
<man. astr. 4.754> ut certis discripta nitent regionibus astra
<man. astr. 4.755> perfunduntque suo subiectas aere gentes.
<man. astr. 4.756>      Laniger in medio sortitus sidera mundo,
<man. astr. 4.757> <lance ubi sol aequa pensat noctemque diemque>        a
<man. astr. 4.758> Cancrum inter gelidumque <Caprum> per tempora veris,
<man. astr. 4.759> asserit in vires pontum quem vicerat ipse,
<man. astr. 4.760> virgine delapsa cum fratrem ad litora vexit
<man. astr. 4.761> et minui deflevit onus dorsumque levari.
<man. astr. 4.762> illum etiam venerata colit vicina Propontis
<man. astr. 4.763> et Syriae gentes et laxo Persis amictu        
<man. astr. 4.764> vestibus ipsa suis haerens Nilusque tumescens
<man. astr. 4.765> in Cancrum et tellus Aegypti iussa natare.
<man. astr. 4.766> Taurus habet Scythiae montes Asiamque potentem
<man. astr. 4.767> et mollis Arabas, silvarum ditia regna.
<man. astr. 4.768> Euxinus Scythicos pontus sinuatus in arcus        
<man. astr. 4.769> sub Geminis te, Phoebe, colit; vos Thracia, fratres,
<man. astr. 4.770> ultimus et sola vos tranans colit Indica Ganges.
<man. astr. 4.771> ardent Aethiopes Cancro, cui plurimus ignis:
<man. astr. 4.772> hoc color ipse docet. Phrygia, Nemeaee, potiris
<man. astr. 4.773> Idaeae matris famulus regnoque feroci        
<man. astr. 4.774> Cappadocum Armeniaeque iugis; Bithynia dives
<man. astr. 4.775> te colit et Macetum tellus, quae vicerat orbem.
<man. astr. 4.776> Virgine sub casta felix terraque marique
<man. astr. 4.777> est Rhodos, hospitium recturi principis orbem,
<man. astr. 4.778> tumque domus vere Solis, cui tota sacrata est,        
<man. astr. 4.779> cum caperet lumen magni sub Caesare mundi;
<man. astr. 4.780> Ioniae quoque sunt urbes et Dorica rura,
<man. astr. 4.781> Arcades antiqui celebrataque Caria fama.
<man. astr. 4.782> quod potius colat Italiam, si seligat, astrum
<man. astr. 4.783> quam quod cuncta regit, quod rerum pondera novit,        
<man. astr. 4.784> designat summas et iniquum separat aequo,
<man. astr. 4.785> tempora quo pendent, coeunt quo noxque diesque?
<man. astr. 4.786> Hesperiam sua Libra tenet, qua condita Roma
<man. astr. 4.787> orbis et imperium retinet discrimina rerum,
<man. astr. 4.788> lancibus et positas gentes tollitque premitque,        
<man. astr. 4.789> qua genitus Caesar melius nunc condidit urbem
<man. astr. 4.790> et propriis frenat pendentem nutibus orbem.
<man. astr. 4.791> inferius victae sidus Carthaginis arces
<man. astr. 4.792> et Libyam Aegyptique latus donataque rura
<man. astr. 4.793> Cyrenes lacrimis radicis Scorpios acris        
<man. astr. 4.794> eligit, Italiaeque tamen respectat ad undas
<man. astr. 4.795> Sardiniamque tenet fusasque per aequora terras.
<man. astr. 4.796> Cnosia Centauro tellus circumdata ponto
<man. astr. 4.797> paret, et in geminum Minois filius astrum
<man. astr. 4.798> ipse venit geminus. celeris hinc Creta sagittas        
<man. astr. 4.799> asserit intentosque imitatur sideris arcus.
<man. astr. 4.800> insula Trinacriae fluitantem ad iura sororem
<man. astr. 4.801> subsequitur Triviae sub eodem condita signo,
<man. astr. 4.802> proximaque Italiae tenui divisa profundo
<man. astr. 4.803> ora paris sequitur leges nec sidere rupta est.        
<man. astr. 4.804> tu, Capricorne, regis quidquid sub sole cadente
<man. astr. 4.805> est positum gelidamque Helicen quod tangit ab illo,
<man. astr. 4.806> Hispanas gentes et quot fert Gallia dives;
<man. astr. 4.807> teque feris dignam tantum, Germania, matrem
<man. astr. 4.808> asserit ambiguum sidus terraeque marisque        
<man. astr. 4.809> aestibus assiduis pontum terrasque sequentem.
<man. astr. 4.810> sed Iuvenis nudos formatus mollior artus
<man. astr. 4.811> Aegyptum ad tepidam Tyriasque recedit <in arces>
<man. astr. 4.812> et Cilicum gentes vicinaque Caribus arva.
<man. astr. 4.813> Piscibus Euphrates datus est, ubi <ab> his ope sumpta        
<man. astr. 4.814> cum fugeret Typhona Venus subsedit in undis,
<man. astr. 4.815> et Tigris et rubri radiantia litora ponti.        
<man. astr. 4.816> magna iacet tellus magnis circumdata ripis        
<man. astr. 4.817> Parthis et <a> Parthis domitae per saecula gentes,
<man. astr. 4.818> Bactraque <et> Aethiopes, Babylon et Susa Ninosque,
<man. astr. 4.819> nominaque innumeris vix complectenda figuris.        
<man. astr. 4.820>      Sic divisa manet tellus per sidera cuncta,        
<man. astr. 4.821> e quibus in proprias partes sunt iura trahenda;
<man. astr. 4.822> namque eadem, quae sunt signis, commercia servant,
<man. astr. 4.823> utque illa inter se coeunt odioque repugnant,        
<man. astr. 4.824> nunc adversa polo, nunc et coniuncta trigono,
<man. astr. 4.825> quaeque alia in varios affectus causa gubernat,
<man. astr. 4.826> sic terrae terris respondent, urbibus urbes,
<man. astr. 4.827> litora litoribus, regnis contraria regna;
<man. astr. 4.828> sic erit et sedes fugienda petendaque cuique,        
<man. astr. 4.829> sic speranda fides, sic et metuenda pericla,
<man. astr. 4.830> ut genus in terram caelo descendit ab alto.
<man. astr. 4.831>      Percipe nunc etiam quae sint ecliptica Graio
<man. astr. 4.832> nomine, quod certos quasi delassata per annos
<man. astr. 4.833> non numquam cessant sterili torpentia motu.        
<man. astr. 4.834> scilicet immenso nihil est aequale sub aevo
<man. astr. 4.835> perpetuosque tenet flores unumque tenorem,
<man. astr. 4.836> mutantur sed cuncta die variantque per annos;
<man. astr. 4.837> et fecunda suis absistunt frugibus arva
<man. astr. 4.838> continuosque negant partus effeta creando,        
<man. astr. 4.839> rursus quae fuerant steriles ad semina terrae
<man. astr. 4.840> post nova sufficiunt nullo mandante tributa.
<man. astr. 4.841> concutitur tellus validis compagibus haerens
<man. astr. 4.842> subducitque solum pedibus; natat orbis in ipso
<man. astr. 4.843> et vomit Oceanus pontum sitiensque resorbet        
<man. astr. 4.844> nec sese ipse capit. sic quondam merserat urbes,
<man. astr. 4.845> humani generis cum solus constitit heres
<man. astr. 4.846> Deucalion scopuloque orbem possedit in uno.
<man. astr. 4.847> nec non, cum patrias Phaethon temptavit habenas,
<man. astr. 4.848> arserunt gentes timuitque incendia caelum        
<man. astr. 4.849> fugeruntque novas ardentia sidera flammas
<man. astr. 4.850> atque uno metuit condi natura sepulcro.
<man. astr. 4.851> in tantum longo mutantur tempore cuncta
<man. astr. 4.852> atque iterum in semet redeunt. sic tempore certo
<man. astr. 4.853> signa quoque amittunt vires sumuntque receptas.        
<man. astr. 4.854> causa patet, quod, Luna quibus defecit in astris
<man. astr. 4.855> orba sui fratris noctisque immersa tenebris,
<man. astr. 4.856> cum medius Phoebi radios intercipit orbis
<man. astr. 4.857> nec trahit assuetum quo fulget Delia lumen,
<man. astr. 4.858> haec quoque signa suo pariter cum sidere languent        
<man. astr. 4.859> incurvata simul solitoque exempta vigori
<man. astr. 4.860> et velut elatam Phoeben in funere lugent.
<man. astr. 4.861> ipsa docet titulo se causa: ecliptica signa
<man. astr. 4.862> dixere antiqui. pariter sed bina laborant,
<man. astr. 4.863> nec vicina loco sed quae contraria fulgent,        
<man. astr. 4.864> sicut Luna suo tum tantum deficit orbe
<man. astr. 4.865> cum Phoebum adversis currentem non videt astris.
<man. astr. 4.866> nec tamen aequali languescunt tempore cuncta,
<man. astr. 4.867> sed modo in affectus totus producitur annus,
<man. astr. 4.868> nunc brevius lassata manent, nunc longius astra        
<man. astr. 4.869> exceduntque suo Phoebeia tempora casu.
<man. astr. 4.870> atque, ubi perfectum est spatium quod cuique dicatur
<man. astr. 4.871> impleruntque suos certa statione labores
<man. astr. 4.872> bina per adversum caelum fulgentia signa,
<man. astr. 4.873> tum vice bina labant ipsis haerentia casus,        
<man. astr. 4.874> quae prius in terras veniunt terrasque relinquunt,
<man. astr. 4.875> sidereo non ut pugnet contrarius orbi
<man. astr. 4.876> sed, qua mundus agit cursus, inclinet et ipse,
<man. astr. 4.877> amissasque negant vires, nec munera tanta
<man. astr. 4.878> nec similis reddunt noxas. locus omnia vertit.        
<man. astr. 4.879>      Sed quid tam tenui prodest ratione nitentem
<man. astr. 4.880> scrutari mundum, si mens sua cuique repugnat
<man. astr. 4.881> spemque timor tollit prohibetque a limine caeli?
<man. astr. 4.882> 'conditur en' inquit 'vasto natura recessu
<man. astr. 4.883> mortalisque fugit visus et pectora nostra,        
<man. astr. 4.884> nec prodesse potest quod fatis cuncta reguntur,
<man. astr. 4.885> cum fatum nulla possit ratione videri.'
<man. astr. 4.886> quid iuvat in semet sua per convicia ferri
<man. astr. 4.887> et fraudare bonis, quae nec deus invidet ipse,
<man. astr. 4.888> quosque dedit natura oculos deponere mentis?        
<man. astr. 4.889> perspicimus caelum, cur non et munera caeli?
<man. astr. 4.890> <mens humana potest propria discedere sede>        a
<man. astr. 4.891> inque ipsos penitus mundi descendere census
<man. astr. 4.892> seminibusque suis tantam componere molem
<man. astr. 4.893> et partum caeli sua per nutricia ferre
<man. astr. 4.894> extremumque sequi pontum terraeque subire        
<man. astr. 4.895> pendentis tractus et toto vivere in orbe.
<man. astr. 4.896> [quanta et pars superet rationem discere noctis]
<man. astr. 4.897> iam nusquam natura latet; pervidimus omnem
<man. astr. 4.898> et capto potimur mundo nostrumque parentem
<man. astr. 4.899> pars sua perspicimus genitique accedimus astris.        
<man. astr. 4.900> an dubium est habitare deum sub pectore nostro
<man. astr. 4.901> in caelumque redire animas caeloque venire,
<man. astr. 4.902> utque sit ex omni constructus corpore mundus
<man. astr. 4.903> aeris atque ignis summi terraeque marisque
<man. astr. 4.904> hospitium menti totum quae infusa gubernet,        
<man. astr. 4.905> sic esse in nobis terrenae corpora sortis
<man. astr. 4.906> sanguineasque animas animo, qui cuncta gubernat
<man. astr. 4.907> dispensatque hominem? quid mirum, noscere mundum
<man. astr. 4.908> si possunt homines, quibus est et mundus in ipsis
<man. astr. 4.909> exemplumque dei quisque est in imagine parva?        
<man. astr. 4.910> an cuiquam genitos, nisi caelo, credere fas est
<man. astr. 4.911> esse homines? proiecta iacent animalia cuncta
<man. astr. 4.912> in terra vel mersa vadis, vel in aere pendent,
<man. astr. 4.913> omnibus una quies venter<que Venusque voluptas,
<man. astr. 4.914> mole valens sola corpus> censumque per artus,        a
<man. astr. 4.915> et, quia consilium non est, et lingua remissa.
<man. astr. 4.916> unus <in> inspectus rerum viresque loquendi
<man. astr. 4.917> ingeniumque capax variasque educitur artes
<man. astr. 4.918> hic partus, qui cuncta regit: secessit in urbes,
<man. astr. 4.919> edomuit terram ad fruges, animalia cepit
<man. astr. 4.920> imposuitque viam ponto, stetit unus in arcem        
<man. astr. 4.921> erectus capitis victorque ad sidera mittit
<man. astr. 4.922> sidereos oculos propiusque aspectat Olympum
<man. astr. 4.923> inquiritque Iovem; nec sola fronte deorum
<man. astr. 4.924> contentus manet, et caelum scrutatur in alvo
<man. astr. 4.925> cognatumque sequens corpus se quaerit in astris.        
<man. astr. 4.926> huic in tanta fidem petimus, quam saepe volucres
<man. astr. 4.927> accipiunt trepidaeque suo sub pectore fibrae.
<man. astr. 4.928> an minus est sacris rationem ducere signis
<man. astr. 4.929> quam pecudum mortes aviumque attendere cantus?
<man. astr. 4.930> atque ideo faciem caeli non invidet orbi        
<man. astr. 4.931> ipse deus vultusque suos corpusque recludit
<man. astr. 4.932> volvendo semper seque ipsum inculcat et offert,
<man. astr. 4.933> ut bene cognosci possit doceatque videntis,
<man. astr. 4.934> qualis eat, cogatque suas attendere leges.
<man. astr. 4.935> ipse vocat nostros animos ad sidera mundus        
<man. astr. 4.936> nec patitur, quia non condit, sua iura latere.
<man. astr. 4.937> quis putet esse nefas nosci, quod cernere fas est?
<man. astr. 4.938> nec contemne tuas quasi parvo in pectore vires:
<man. astr. 4.939> quod valet, immensum est. sic auri pondera parvi
<man. astr. 4.940> exsuperant pretio numerosos aeris acervos;        
<man. astr. 4.941> sic adamas, punctum lapidis, pretiosior auro est;
<man. astr. 4.942> parvula sic totum pervisit pupula caelum,
<man. astr. 4.943> quoque vident oculi minimum est, cum maxima cernant;
<man. astr. 4.944> sic animi sedes tenui sub corde locata
<man. astr. 4.945> per totum angusto regnat de limite corpus.        
<man. astr. 4.946> materiae ne quaere modum, sed perspice vires,
<man. astr. 4.947> quas ratio, non pondus, habet: ratio omnia vincit.
<man. astr. 4.948> ne dubites homini divinos credere visus,
<man. astr. 4.949> iam facit ipse deos mittitque ad sidera numen,
<man. astr. 4.950> maius et Augusto crescet sub principe caelum.
<man. astr. 5.1> Hic alius finisset iter signisque relatis
<man. astr. 5.2> quis adversa meant stellarum numina quinque
<man. astr. 5.3> quadriiugis et Phoebus equis et Delia bigis
<man. astr. 5.4> non ultra struxisset opus, caeloque rediret
<man. astr. 5.5> ac per descensum medios percurreret ignes    
<man. astr. 5.6> Saturni, Iovis et Martis Solisque, sub illis
<man. astr. 5.7> post Venerem et Maia natum te, Luna, vagantem.
<man. astr. 5.8> me properare etiam mundus iubet omnia circum
<man. astr. 5.9> sidera vectatum toto decurrere caelo,
<man. astr. 5.10> cum semel aetherios ausus conscendere currus    
<man. astr. 5.11> summum contigerim sua per fastigia culmen.
<man. astr. 5.12> hinc vocat Orion, magni pars maxima caeli,
<man. astr. 5.13> et ratis heroum, quae nunc quoque navigat astris,
<man. astr. 5.14> Fluminaque errantis late sinuantia flexus
<man. astr. 5.15> et biferum Cetos squamis atque ore tremendo    
<man. astr. 5.16> Hesperidumque vigil custos et divitis auri
<man. astr. 5.17> et Canis in totum portans incendia mundum
<man. astr. 5.18> araque divorum, cui votum solvit Olympus;
<man. astr. 5.19> illinc per geminas Anguis qui labitur Arctos
<man. astr. 5.20> Heniochusque memor currus plaustrique Bootes    
<man. astr. 5.21> atque Ariadnaeae caelestia dona coronae,
<man. astr. 5.22> victor et invisae Perseus cum falce Medusae
<man. astr. 5.23> Andromedanque necans genitor cum coniuge Cepheus,
<man. astr. 5.24> quaque volat stellatus Equus celerique Sagittae
<man. astr. 5.25> Delphinus certans et Iuppiter alite tectus,    
<man. astr. 5.26> ceteraque in toto passim labentia caelo.
<man. astr. 5.27> quae mihi per proprias vires sunt cuncta canenda
<man. astr. 5.28> quid valeant ortu, quid cum merguntur in undas,
<man. astr. 5.29> et quota de bis sex astris pars quaeque reducat.
<man. astr. 5.30>      Vir gregis et ponti victor, cui parte relicta    
<man. astr. 5.31> nomen onusque dedit nec pelle immunis ab ipsa,
<man. astr. 5.32> Colchidos et magicas artes qui visere Iolcon
<man. astr. 5.33> Medeae iussit movitque venena per orbem,    
<man. astr. 5.34> nunc quoque vicinam puppi, ceu naviget, Argo
<man. astr. 5.35> a dextri lateris ducit regione per astra.
<man. astr. 5.36> sed tum prima suos puppis consurgit in ignes,
<man. astr. 5.37> quattuor in partes cum Corniger extulit ora.
<man. astr. 5.38> illa quisquis erit terris oriente creatus,    
<man. astr. 5.39> rector erit puppis clavoque immobilis haerens
<man. astr. 5.40> mutabit pelago terras ventisque sequetur
<man. astr. 5.41> fortunam totumque volet tranare profundum
<man. astr. 5.42> classibus atque alios menses altumque videre
<man. astr. 5.43> Phasin et in cautes Tiphyn superare ruentem.    
<man. astr. 5.44> tolle sitos ortus hominum sub sidere tali,
<man. astr. 5.45> sustuleris bellum Troiae classemque solutam
<man. astr. 5.46> sanguine et appulsam terris; non invehet undis
<man. astr. 5.47> Persida nec pelagus Xerxes facietque tegetque;
<man. astr. 5.48> versa Syracusis Salamis non merget Athenas,    
<man. astr. 5.49> Punica nec toto fluitabunt aequore rostra
<man. astr. 5.50> Actiacosque sinus inter suspensus utrimque
<man. astr. 5.51> orbis et in ponto caeli fortuna natabit.
<man. astr. 5.52> his ducibus caeco ducuntur in aequore classes
<man. astr. 5.53> et coit ipsa sibi tellus totusque per usus    
<man. astr. 5.54> diversos rerum ventis arcessitur orbis.
<man. astr. 5.55>      Sed decima lateris surgens de parte sinistri
<man. astr. 5.56> maximus Orion magnumque amplexus Olympum,
<man. astr. 5.57> quo fulgente super terras caelumque trahente
<man. astr. 5.58> ementita diem nigras nox contrahit alas,    
<man. astr. 5.59> sollertis animos, velocia corpora finget
<man. astr. 5.60> atque agilem officio mentem curasque per omnis
<man. astr. 5.61> indelassato properantia corda vigore.
<man. astr. 5.62> instar erit populi totaque habitabit in urbe
<man. astr. 5.63> limina pervolitans unumque per omnia verbum    
<man. astr. 5.64> mane salutandi portans communis amicus.
<man. astr. 5.65>      Sed, cum se terris Aries ter quinque peractis
<man. astr. 5.66> partibus extollit, primum iuga tollit ab undis
<man. astr. 5.67> Heniochus clivoque rotas convellit ab imo,
<man. astr. 5.68> qua gelidus Boreas aquilonibus instat acutis.    
<man. astr. 5.69> ille dabit proprium studium caeloque retentas
<man. astr. 5.70> quas prius in terris agitator amaverat artes:
<man. astr. 5.71> stare levi curru moderantem quattuor ora
<man. astr. 5.72> spumigeris frenata lupis et flectere equorum
<man. astr. 5.73> praevalidas vires ac torto stringere gyro;    
<man. astr. 5.74> at, cum laxato fugerunt cardine claustra,
<man. astr. 5.75> exagitare feros pronumque antire volantis
<man. astr. 5.76> vixque rotis levibus summum contingere campum
<man. astr. 5.77> vincentem pedibus ventos, vel prima tenentem
<man. astr. 5.78> agmina in obliquum cursus agitare malignos    
<man. astr. 5.79> obstantemque mora totum praecludere circum,
<man. astr. 5.80> vel medium turbae nunc dextros ire per orbes
<man. astr. 5.81> fidentem campo, nunc meta currere acuta
<man. astr. 5.82> spemque sub extremo dubiam suspendere casu.
<man. astr. 5.83> nec non alterno desultor sidere dorso    
<man. astr. 5.84> quadrupedum et stabilis poterit defigere plantas,
<man. astr. 5.85> pervolitans et equos ludet per terga volantum;
<man. astr. 5.86> aut solo vectatus equo nunc arma movebit,
<man. astr. 5.87> nunc leget in longo per cursum praemia circo.
<man. astr. 5.88> quidquid de tali studio formatur habebit.    
<man. astr. 5.89> hinc mihi Salmoneus (qui caelum imitatus in orbe,
<man. astr. 5.90> pontibus impositis missisque per aera quadrigis
<man. astr. 5.91> expressisse sonum mundi sibi visus et ipsum
<man. astr. 5.92> admovisse Iovem terris, dum fulmina fingit
<man. astr. 5.93> sensit, et immissos ignes super ipse secutus    
<man. astr. 5.94> morte Iovem didicit) generatus possit haberi.
<man. astr. 5.95> hoc genitum credas de sidere Bellerophonten
<man. astr. 5.96> imposuisse viam mundo per signa volantem,
<man. astr. 5.97> cui caelum campus fuerat, terraeque fretumque
<man. astr. 5.98> sub pedibus, non ulla tulit vestigia cursus.    
<man. astr. 5.99> his erit Heniochi surgens tibi forma notanda.
<man. astr. 5.100>      Cumque decem partes Aries duplicaverit ortus,
<man. astr. 5.101> incipient Haedi tremulum producere mentum
<man. astr. 5.102> hirtaque tum demum terris promittere terga
<man. astr. 5.103> qua dexter Boreas spirat. ne crede severae    
<man. astr. 5.104> frontis opus fingi, strictosque hinc ora Catones
<man. astr. 5.105> abruptumque pari Torquatum et Horatia facta.
<man. astr. 5.106> maius onus signo est, Haedis nec tanta petulcis
<man. astr. 5.107> conveniunt: levibus gaudent lascivaque signant
<man. astr. 5.108> pectora; et in lusus facilis agilemque vigorem    
<man. astr. 5.109> desudant; vario ducunt in amore iuventam;
<man. astr. 5.110> in vulnus numquam virtus sed saepe libido
<man. astr. 5.111> impellit, turpisque emitur vel morte voluptas;
<man. astr. 5.112> et minimum cecidisse malum est, quia crimine vincunt.
<man. astr. 5.113> nec non et cultus pecorum nascentibus addunt    
<man. astr. 5.114> pastoremque suum generant, cui fistula collo
<man. astr. 5.115> haereat et voces alterna per oscula ducat.
<man. astr. 5.116>      Sed, cum bis denas augebit septima partes
<man. astr. 5.117> Lanigeri, surgent Hyades. quo tempore natis
<man. astr. 5.118> nulla quies placet, in nullo sunt otia fructu,    
<man. astr. 5.119> sed populum turbamque petunt rerumque tumultus.
<man. astr. 5.120> seditio clamorque iuvat, Gracchosque tenentis
<man. astr. 5.121> rostra volunt Montemque Sacrum rarosque Quirites;
<man. astr. 5.122> pacis bella probant curaeque alimenta ministrant.
<man. astr. 5.123> immundosque greges agitant per sordida rura;    
<man. astr. 5.124> et fidum Laertiadae genuere syboten.
<man. astr. 5.125> hos generant Hyades mores surgentibus astris.
<man. astr. 5.126>      Ultima Lanigeri cum pars excluditur orbi,
<man. astr. 5.127> quae totum ostendit terris atque eruit undis,
<man. astr. 5.128> Olenie servans praegressos tollitur Haedos    
<man. astr. 5.129> egelido stellata polo, qua dextera pars est,
<man. astr. 5.130> officio magni mater Iovis. illa Tonanti
<man. astr. 5.131> fida alimenta dedit pectusque implevit hiantis
<man. astr. 5.132> lacte suo, dedit et dignas ad fulmina vires.
<man. astr. 5.133> hinc trepidae mentes tremebundaque corda creantur    
<man. astr. 5.134> suspensa ad strepitus levibusque obnoxia causis.
<man. astr. 5.135> his etiam ingenita est visendi ignota cupido,
<man. astr. 5.136> ut nova per montes quaerunt arbusta capellae,
<man. astr. 5.137> semper et ulterius pascentes tendere gaudent.
<man. astr. 5.138>      Taurus, in aversos praeceps cum tollitur ortus,    
<man. astr. 5.139> sexta parte sui certantis luce sorores
<man. astr. 5.140> Pleiadas ducit. quibus aspirantibus almam
<man. astr. 5.141> in lucem eduntur Bacchi Venerisque sequaces
<man. astr. 5.142> perque dapes mensasque super petulantia corda
<man. astr. 5.143> et sale mordaci dulcis quaerentia risus.    
<man. astr. 5.144> illis cura sui cultus frontisque decorae
<man. astr. 5.145> semper erit: tortos in fluctum ponere crines
<man. astr. 5.146> aut vinclis revocare comas et vertice denso
<man. astr. 5.147> fingere et appositis caput emutare capillis
<man. astr. 5.148> pumicibusque cavis horrentia membra polire    
<man. astr. 5.149> atque odisse virum teretisque optare lacertos.
<man. astr. 5.150> femineae vestes, nec in usum tegmina plantis
<man. astr. 5.151> sed speciem, fictique placent ad mollia gressus.
<man. astr. 5.152> naturae pudet, atque habitat sub pectore caeca
<man. astr. 5.153> ambitio, et morbum virtutis nomine iactant.    
<man. astr. 5.154> semper amare parum est: cupient et amare videri.
<man. astr. 5.155>      Iam vero Geminis fraterna ferentibus astra
<man. astr. 5.156> in caelum summoque natantibus aequore ponti
<man. astr. 5.157> septima pars Leporem tollit. quo sidere natis
<man. astr. 5.158> vix alas natura negat volucrisque meatus:    
<man. astr. 5.159> tantus erit per membra vigor referentia ventos.
<man. astr. 5.160> ille prius victor stadio quam missus abibit;
<man. astr. 5.161> ille cito motu rigidos eludere caestus,
<man. astr. 5.162> nunc exire levis missas nunc mittere palmas,
<man. astr. 5.163> ille pilam celeri fugientem reddere planta    
<man. astr. 5.164> et pedibus pensare manus et ludere fulcro
<man. astr. 5.165> mobilibusque citos ictus glomerare lacertis,
<man. astr. 5.166> ille potens turba perfundere membra pilarum
<man. astr. 5.167> per totumque vagas corpus disponere palmas,
<man. astr. 5.168> ut teneat tantos orbes sibique ipse reludat    
<man. astr. 5.169> et velut edoctos iubeat volitare per ipsum.
<man. astr. 5.170> invigilat curis, somnos industria vincit,
<man. astr. 5.171> otia per varios exercet dulcia lusus.
<man. astr. 5.172>      Nunc Cancro vicina canam, cui parte sinistra
<man. astr. 5.173> consurgunt Iugulae. quibus aspirantibus orti    
<man. astr. 5.174> te, Meleagre, colunt flammis absentibus ustum
<man. astr. 5.175> reddentemque tuae per mortem munera matri,
<man. astr. 5.176> cuius et ante necem paulatim vita sepulta est,
<man. astr. 5.177> atque Atalantaeos conatum ferre labores,
<man. astr. 5.178> et Calydonea bellantem rupe puellam    
<man. astr. 5.179> vincentemque viros et quam potuisse videre
<man. astr. 5.180> virgine maius erat sternentem vulnere primo.
<man. astr. 5.181> quaque erat Actaeon silvis mirandus, et ante
<man. astr. 5.182> quam canibus nova praeda fuit, ducuntur et ipsi,
<man. astr. 5.183> retibus et claudunt campos, formidine montes.    
<man. astr. 5.184> mendacisque parant foveas laqueosque tenacis
<man. astr. 5.185> currentisque feras pedicarum compede nectunt
<man. astr. 5.186> aut canibus ferrove necant praedasque reportant.
<man. astr. 5.187> sunt quibus in ponto studium est cepisse ferarum
<man. astr. 5.188> diversas facies et caeco mersa profundo    
<man. astr. 5.189> sternere litoreis monstrorum corpora harenis
<man. astr. 5.190> horrendumque fretis in bella lacessere pontum
<man. astr. 5.191> et colare vagos inductis retibus amnes
<man. astr. 5.192> ac per nulla sequi dubias vestigia praedas,
<man. astr. 5.193> luxuriae quia terra parum, fastidit et orbem    
<man. astr. 5.194> venter, et ipse gulam Nereus ex aequore pascit.
<man. astr. 5.195>      At Procyon oriens, cum iam vicesima Cancro
<man. astr. 5.196> septimaque ex undis pars sese emergit in astra,
<man. astr. 5.197> venatus non ille quidem verum arma creatis
<man. astr. 5.198> venandi tribuit. catulos nutrire sagacis    
<man. astr. 5.199> et genus a proavis, mores numerare per urbes,
<man. astr. 5.200> retiaque et valida venabula cuspide fixa
<man. astr. 5.201> lentaque correctis formare hastilia nodis,
<man. astr. 5.202> et quaecumque solet venandi poscere cura
<man. astr. 5.203> in proprios fabricare dabit venalia quaestus.    
<man. astr. 5.204>      Cum vero in vastos surget Nemeaeus hiatus,
<man. astr. 5.205> exoritur candens latratque Canicula flammas
<man. astr. 5.206> et rabit igne suo geminatque incendia solis.
<man. astr. 5.207> qua subdente facem terris radiosque vomente
<man. astr. 5.208> divinat cineres orbes fatumque supremum    
<man. astr. 5.209> sortitur, languetque suis Neptunus in undis,
<man. astr. 5.210> et viridis nemori sanguis decedit et herbis.
<man. astr. 5.211> cuncta peregrinos orbes animalia quaerunt
<man. astr. 5.212> atque eget alterius mundus; natura suismet
<man. astr. 5.213> aegrotat morbis nimios obsessa per aestus    
<man. astr. 5.214> inque rogo vivit: tantus per sidera fervor
<man. astr. 5.215> funditur atque uno cessant in lumine cuncta.
<man. astr. 5.216> haec ubi se ponto per primas extulit oras,
<man. astr. 5.217> nascentem quam nec pelagi restinxerit unda,
<man. astr. 5.218> effrenos animos violentaque pectora finget    
<man. astr. 5.219> irarumque dabit fluctus odiumque metumque
<man. astr. 5.220> totius vulgi. praecurrunt verba loquentis,
<man. astr. 5.221> ante os est animus nec magnis concita causis
<man. astr. 5.222> corda micant et lingua rabit latratque loquendo,
<man. astr. 5.223> morsibus et crebris dentes in voce relinquit.    
<man. astr. 5.224> ardescit vino vitium, viresque ministrat
<man. astr. 5.225> Bacchus et in flammam saevas exsuscitat iras.
<man. astr. 5.226> nec silvas rupesque timent vastosque leones
<man. astr. 5.227> aut spumantis apri dentes atque arma ferarum,
<man. astr. 5.228> effunduntque suas concesso in corpore flammas.    
<man. astr. 5.229> ne talis mirere artes sub sidere tali,
<man. astr. 5.230> cernis ut ipsum etiam sidus venetur in astris;
<man. astr. 5.231> praegressum quaerit Leporem comprendere cursu.
<man. astr. 5.232>      Ultima pars magni cum tollitur orta Leonis,
<man. astr. 5.233> Crater auratis surgit caelatus ab astris.    
<man. astr. 5.234> inde trahit quicumque genus moresque, sequetur
<man. astr. 5.235> irriguos ruris campos amnesque lacusque,
<man. astr. 5.236> et te, Bacche, tuas nubentem iunget ad ulmos,
<man. astr. 5.237> disponetve iugis imitatus fronde choreas,
<man. astr. 5.238> robore vel proprio fidentem in bracchia ducet    
<man. astr. 5.239> teque tibi credet semperque, ut matre resectum,
<man. astr. 5.240> abiunget thalamis, segetemque interseret uvis,
<man. astr. 5.241> quaeque alia innumeri cultus est forma per orbem
<man. astr. 5.242> pro regione colet. nec parce vina recepta
<man. astr. 5.243> hauriet, emeritis et fructibus ipse fruetur    
<man. astr. 5.244> gaudebitque mero mergetque in pocula mentem.
<man. astr. 5.245> nec solum terrae spem credet in annua vota:
<man. astr. 5.246> annonae quoque vectigal mercesque sequetur
<man. astr. 5.247> praecipue quas umor alit nec deserit unda.
<man. astr. 5.248> talis effinget Crater umoris amator.    
<man. astr. 5.249>      Iam subit Erigone. quae cum tibi quinque feretur
<man. astr. 5.250> partibus ereptis ponto, tollentur ab undis
<man. astr. 5.251> clara Ariadnaeae quondam monumenta coronae
<man. astr. 5.252> et mollis tribuent artes. hinc dona puellae
<man. astr. 5.253> namque nitent, illinc oriens est ipsa puella.    
<man. astr. 5.254> ille colet nitidis gemmantem floribus hortum
<man. astr. 5.255> caeruleumque oleis viridemve in gramine collem.    
<man. astr. 5.256> pallentis violas et purpureos hyacinthos    
<man. astr. 5.257> liliaque et Tyrias imitata papavera luces
<man. astr. 5.258> vernantisque rosae rubicundo sanguine florem
<man. astr. 5.259> conseret et veris depinget prata figuris.    
<man. astr. 5.260> aut varios nectet flores sertisque locabit
<man. astr. 5.261> effingetque suum sidus similisque <coronas
<man. astr. 5.262> Cnosiacae faciet; calamosque> in mutua pressos    a
<man. astr. 5.263> incoquet atque Arabum Syriis mulcebit odores
<man. astr. 5.264> et medios unguenta dabit referentia flatus,
<man. astr. 5.265> ut sit adulterio sucorum gratia maior.
<man. astr. 5.266> munditiae <cordi> cultusque artesque decorae
<man. astr. 5.267> et lenocinium vitae praesensque voluptas.
<man. astr. 5.268> Virginis hoc anni poscunt floresque Coronae.
<man. astr. 5.269>      At, cum per decimam consurgens horrida partem    
<man. astr. 5.270> Spica feret prae se vallantis corpus aristas,
<man. astr. 5.271> arvorum ingenerat studium rurisque colendi
<man. astr. 5.272> seminaque in faenus sulcatis credere terris
<man. astr. 5.273> usuramque sequi maiorem sorte receptis
<man. astr. 5.274> frugibus innumeris atque horrea quaerere messi    
<man. astr. 5.275> (quod solum decuit mortalis nosse metallum:
<man. astr. 5.276> nulla fames, non ulla forent ieiunia terris;
<man. astr. 5.277> dives erat census saturatis gentibus <olim
<man. astr. 5.278> argenti venis aurique latentibus> orbi)    a
<man. astr. 5.279> et, si forte labor vires tardaverit, artes
<man. astr. 5.280> quis sine nulla Ceres, non ullus seminis usus,
<man. astr. 5.281> subdere fracturo silici frumenta superque
<man. astr. 5.282> ducere pendentis orbes et mergere farra
<man. astr. 5.283> ac torrere focis hominumque alimenta parare
<man. astr. 5.284> atque unum genus in multas variare figuras.
<man. astr. 5.285> et, quia dispositis habitatur spica per artem    
<man. astr. 5.286> frugibus, ac structo similis componitur ordo,
<man. astr. 5.287> seminibusque suis cellas atque horrea praebet,
<man. astr. 5.288> sculpentem faciet sanctis laquearia templis
<man. astr. 5.289> condentemque novum caelum per tecta Tonantis.
<man. astr. 5.290> haec fuerat quondam divis concessa figura,    
<man. astr. 5.291> nunc iam luxuriae pars est: triclinia templis
<man. astr. 5.292> concertant, tectique auro iam vescimur auro.
<man. astr. 5.293>      Sed parte octava surgentem cerne Sagittam
<man. astr. 5.294> Chelarum. dabit haec iaculum torquere lacertis,
<man. astr. 5.295> et calamum nervis, glaebas et mittere virgis,    
<man. astr. 5.296> pendentemque suo volucrem deprendere caelo,
<man. astr. 5.297> cuspide vel triplici securum figere piscem.
<man. astr. 5.298> quod potius dederim Teucro sidusve genusve,
<man. astr. 5.299> teve, Philoctete, cui malim credere parti?
<man. astr. 5.300> Hectoris ille faces arcu taedamque fugavit,    
<man. astr. 5.301> mittebat saevos ignes quae mille carinis.
<man. astr. 5.302> hic sortem pharetra Troiae bellique gerebat,
<man. astr. 5.303> maior et armatis hostis subsederat exul.
<man. astr. 5.304> quin etiam ille pater tali de sidere cretus
<man. astr. 5.305> esse potest, qui serpentem super ora cubantem    
<man. astr. 5.306> infelix nati somnumque animamque bibentem
<man. astr. 5.307> sustinuit misso petere ac prosternere telo.
<man. astr. 5.308> ars erat esse patrem; vicit natura periclum
<man. astr. 5.309> et pariter iuvenem somnoque ac morte levavit
<man. astr. 5.310> tunc iterum natum et fato per somnia raptum.    
<man. astr. 5.311>      At, cum secretis improvidus Haedus in antris
<man. astr. 5.312> erranti similis fratrum vestigia quaerit
<man. astr. 5.313> postque gregem longo producitur intervallo,
<man. astr. 5.314> sollertis animos agitataque pectora in usus
<man. astr. 5.315> effingit varios nec deficientia curis    
<man. astr. 5.316> nec contenta domo. populi sunt illa ministra
<man. astr. 5.317> perque magistratus et publica iura feruntur.
<man. astr. 5.318> non illo coram digitos quaesiverit hasta,
<man. astr. 5.319> defueritque bonis sector, poenamque lucretur
<man. astr. 5.320> noxius et patriam fraudarit debitor aeris.    
<man. astr. 5.321> cognitor est urbis. nec non lascivit amores
<man. astr. 5.322> in varios ponitque forum suadente Lyaeo,
<man. astr. 5.323> mobilis in saltus et scaenae mollior arte.
<man. astr. 5.324>      Nunc surgente Lyra testudinis enatat undis
<man. astr. 5.325> forma per heredem tantum post fata sonantis,    
<man. astr. 5.326> qua quondam somnumque fretis Oeagrius Orpheus
<man. astr. 5.327> et sensus scopulis et silvis addidit aures
<man. astr. 5.328> et Diti lacrimas et morti denique finem.
<man. astr. 5.329> hinc venient vocis dotes chordaeque sonantis
<man. astr. 5.330> garrulaque <in> modulos diversa tibia forma    
<man. astr. 5.331> et quodcumque manu loquitur flatuque movetur.
<man. astr. 5.332> ille dabit cantus inter convivia dulcis
<man. astr. 5.333> mulcebitque sono Bacchum noctemque tenebit.
<man. astr. 5.334> quin etiam curas inter secreta movebit
<man. astr. 5.335> carmina furtivo modulatus murmure vocem,    
<man. astr. 5.336> solus et ipse suas semper cantabit ad aures,
<man. astr. 5.337> sic dictante Lyra, cum pars vicesima sexta
<man. astr. 5.338> Chelarum surget, quae cornua ducet ad astra.
<man. astr. 5.339>      Quid regione Nepae vix partes octo trahentis
<man. astr. 5.340> Ara ferens turis stellis imitantibus ignem,    
<man. astr. 5.341> in qua devoti quondam cecidere Gigantes,
<man. astr. 5.342> nec prius armavit violento fulmine dextram
<man. astr. 5.343> Iuppiter, ante deos quam constitit ipse sacerdos?
<man. astr. 5.344> quos potius fingent ortus quam templa colentis
<man. astr. 5.345> atque auctoratos in tertia iura ministros,    
<man. astr. 5.346> divorumque sacra venerantis numina voce,
<man. astr. 5.347> paene deos et qui possint ventura videre?
<man. astr. 5.348>      Quattuor appositis Centaurus partibus effert
<man. astr. 5.349> sidera et ex ipso mores nascentibus addit.
<man. astr. 5.350> aut stimulis agitabit onus mixtasque iugabit    
<man. astr. 5.351> semine quadrupedes aut curru celsior ibit
<man. astr. 5.352> aut onerabit equos armis aut ducet in arma.
<man. astr. 5.353> ille tenet medicas artes ad membra ferarum
<man. astr. 5.354> et non auditos mutarum tollere morbos.
<man. astr. 5.355> hoc est artis opus, non exspectare gementis    
<man. astr. 5.356> et sibi non aegrum iamdudum credere corpus.
<man. astr. 5.357>      Hunc subit Arcitenens, cuius pars quinta nitentem
<man. astr. 5.358> Arcturum ostendit ponto. quo tempore natis
<man. astr. 5.359> Fortuna ipsa suos audet committere census,
<man. astr. 5.360> regalis ut opes et sancta aeraria servent    
<man. astr. 5.361> regnantes sub rege suo rerumque ministri,
<man. astr. 5.362> tutelamque gerant populi, domibusve regendis
<man. astr. 5.363> praepositi curas alieno limine claudant.
<man. astr. 5.364>      Arcitenens cum se totum produxerit undis,
<man. astr. 5.365> ter decima sub parte feri formantibus astris    
<man. astr. 5.366> plumeus in caelum nitidis Olor evolat alis.
<man. astr. 5.367> quo surgente trahens lucem matremque relinquens
<man. astr. 5.368> ipse quoque aerios populos caeloque dicatum
<man. astr. 5.369> alituum genus in studium censusque vocabit.
<man. astr. 5.370> mille fluent artes: aut bellum indicere mundo    
<man. astr. 5.371> et medios inter volucrem prensare meatus,
<man. astr. 5.372> aut nidis damnare suis, ramove sedentem
<man. astr. 5.373> pascentemve super surgentia ducere lina.
<man. astr. 5.374> atque haec in luxum. iam ventri longius itur
<man. astr. 5.375> quam modo militiae: Numidarum pascimur oris    
<man. astr. 5.376> Phasidos et lucis; arcessitur inde macellum
<man. astr. 5.377> unde aurata novo devecta est aequore pellis.
<man. astr. 5.378> quin etiam linguas hominum sensusque docebit
<man. astr. 5.379> aerias volucres novaque in commercia ducet
<man. astr. 5.380> verbaque praecipiet naturae lege negata.    
<man. astr. 5.381> ipse deum Cycnus condit vocemque sub illo
<man. astr. 5.382> non totus volucer, secumque immurmurat intus.
<man. astr. 5.383> nec te praetereant clausas qui culmine summo
<man. astr. 5.384> pascere aves Veneris gaudent et reddere caelo
<man. astr. 5.385> aut certis revocare notis, totamve per urbem    
<man. astr. 5.386> qui gestant caveis volucres ad iussa paratas,
<man. astr. 5.387> quorum omnis parvo consistit passere census.
<man. astr. 5.388> has erit et similis tribuens Olor aureus artes.
<man. astr. 5.389>      Anguitenens magno circumdatus orbe draconis,
<man. astr. 5.390> cum venit in regione tuae, Capricorne, figurae,    
<man. astr. 5.391> non inimica facit serpentum membra creatis.
<man. astr. 5.392> accipient sinibusque suis peploque fluenti
<man. astr. 5.393> osculaque horrendis iungent impune venenis.
<man. astr. 5.394>      At, cum se patrio producens aequore Piscis
<man. astr. 5.395> in caelumque ferens alienis finibus ibit,    
<man. astr. 5.396> quisquis erit tali capiens sub tempore vitam,
<man. astr. 5.397> litoribus ripisve suos circumferet annos,
<man. astr. 5.398> pendentem et caeco captabit in aequore piscem,
<man. astr. 5.399> et perlucentis cupiens prensare lapillos    
<man. astr. 5.400> verticibus mediis oculos immittet avaros
<man. astr. 5.401> cumque suis domibus concha valloque latentis    
<man. astr. 5.402> protrahet immersus. nihil est audere relictum:
<man. astr. 5.403> quaestus naufragio petitur corpusque profundo
<man. astr. 5.404> immissum pariter quam praeda exquiritur ipsa.
<man. astr. 5.405> nec semper tanti merces est parva laboris:
<man. astr. 5.406> censibus aequantur conchae, lapidumque nitore
<man. astr. 5.407> vix quisquam est locuples. oneratur terra profundo.    
<man. astr. 5.408> tali sorte suas artes per litora tractat,
<man. astr. 5.409> aut emit externos pretio mutatque labores
<man. astr. 5.410> institor aequoreae varia sub imagine mercis.
<man. astr. 5.411>      Cumque Fidis magno succedunt sidera mundo
<man. astr. 5.412> quaesitor scelerum veniet vindexque reorum,    
<man. astr. 5.413> qui commissa suis rimabitur argumentis
<man. astr. 5.414> in lucemque trahet tacita latitantia fraude.
<man. astr. 5.415> hinc etiam immitis tortor poenaeque minister
<man. astr. 5.416> et quisquis verove favet culpamve perodit
<man. astr. 5.417> proditur atque alto qui iurgia pectore tollat.    
<man. astr. 5.418>      Caeruleus ponto cum se Delphinus in astra
<man. astr. 5.419> erigit et squamam stellis imitantibus exit,
<man. astr. 5.420> ambiguus terrae partus pelagique creatur.
<man. astr. 5.421> nam, velut ipse citis perlabitur aequora pinnis
<man. astr. 5.422> nunc summum scindens pelagus nunc alta profundi    
<man. astr. 5.423> et sinibus vires sumit fluctumque figurat,
<man. astr. 5.424> sic, venit ex illo quisquis, volitabit in undis.
<man. astr. 5.425> nunc alterna ferens in lentos bracchia tractus
<man. astr. 5.426> <conspicuus franget spumanti limite pontum>    a
<man. astr. 5.427> et plausa resonabit aqua, nunc aequore mersas
<man. astr. 5.428> diducet palmas furtiva biremis in ipso,
<man. astr. 5.429> nunc in aquas rectus veniet passuque natabit
<man. astr. 5.430> et vada mentitus reddet super aequora campum;
<man. astr. 5.431> aut immota ferens in tergus membra latusque
<man. astr. 5.432> non onerabit aquas summisque accumbet in undis
<man. astr. 5.433> pendebitque super, totus sine remige velum.    
<man. astr. 5.434> illis in ponto iucundum est quaerere pontum,
<man. astr. 5.435> corporaque immergunt undis ipsumque sub antris
<man. astr. 5.436> Nerea et aequoreas conantur visere Nymphas,
<man. astr. 5.437> exportantque maris praedas et rapta profundo
<man. astr. 5.438> naufragia atque imas avidi scrutantur harenas.    
<man. astr. 5.439> par ex diverso studium sociatur utrumque
<man. astr. 5.440> in genus atque uno digestum semine surgit.
<man. astr. 5.441> adnumeres etiam illa licet cognata per artem
<man. astr. 5.442> corpora, quae valido saliunt excussa petauro
<man. astr. 5.443> alternosque cient motus, elatus et ante    
<man. astr. 5.444> nunc iacet atque huius casu suspenditur ille,
<man. astr. 5.445> membrave per flammas orbesque emissa flagrantis,
<man. astr. 5.446> quae delphina suo per inane imitantia motu    
<man. astr. 5.447> molliter ut liquidis per humum ponuntur in undis    
<man. astr. 5.448> et viduata volant pinnis et in aere ludunt.    
<man. astr. 5.449> at, si deficient artes, remanebit in illis
<man. astr. 5.450> materies tamen apta; dabit natura vigorem
<man. astr. 5.451> atque alacris cursus campoque volantia membra.
<man. astr. 5.452>      Sed regione means Cepheus umentis Aquari
<man. astr. 5.453> non dabit in lusum mores. facit ora severae    
<man. astr. 5.454> frontis <is> ac vultus componit pondere mentis.
<man. astr. 5.455> pascentur curis veterumque exempla revolvent
<man. astr. 5.456> semper et antiqui laudabunt verba Catonis.
<man. astr. 5.457> componet teneros etiam qui nutriat annos    
<man. astr. 5.458> et dominum dominus praetextae lege sequatur
<man. astr. 5.459> quodque agat id credat, stupefactus imagine iuris,
<man. astr. 5.460> tutorisve supercilium patruive rigorem.    
<man. astr. 5.461> quin etiam tragico praestabunt verba coturno,    
<man. astr. 5.462> cuius erit, quamquam in chartis, stilus ipse cruentus
<man. astr. 5.463> nec minus hae scelerum facie rerumque tumultu
<man. astr. 5.464> gaudebunt. vix una trium memorare sepulcra
<man. astr. 5.465> ructantemque patrem natos solemque reversum
<man. astr. 5.466> et caecum sine nube diem, Thebana iuvabit
<man. astr. 5.467> dicere bella uteri mixtumque in fratre parentem,
<man. astr. 5.468> quin et Medeae natos fratremque patremque,    
<man. astr. 5.469> hinc vestes flammas illinc pro munere missas
<man. astr. 5.470> aeriamque fugam natosque ex ignibus annos.
<man. astr. 5.471> mille alias rerum species in carmina ducent;
<man. astr. 5.472> forsitan ipse etiam Cepheus referetur in actus.
<man. astr. 5.473> et, siquis studio scribendi mitior ibit,    
<man. astr. 5.474> comica componet laetis spectacula ludis,
<man. astr. 5.475> ardentis iuvenes raptasque in amore puellas
<man. astr. 5.476> elusosque senes agilisque per omnia servos,
<man. astr. 5.477> quis in cuncta suam produxit saecula vitam
<man. astr. 5.478> doctior urbe sua linguae sub flore Menander,    
<man. astr. 5.479> qui vitae ostendit vitam chartisque sacravit.
<man. astr. 5.480> et, si tanta operum vires commenta negarint,
<man. astr. 5.481> externis tamen aptus erit, nunc voce poetis
<man. astr. 5.482> nunc tacito gestu referensque affectibus ora,
<man. astr. 5.483> et sua dicendo faciet,    a
<man. astr. 5.484> scaenisque togatos    b
<man. astr. 5.485> aut magnos heroas aget,    a
<man. astr. 5.486> solusque per omnis    b
<man. astr. 5.487> ibit personas et turbam reddet in uno;
<man. astr. 5.488> omnis fortunae vultum per membra reducet,    
<man. astr. 5.489> aequabitque choros gestu cogetque videre
<man. astr. 5.490> praesentem Troiam Priamumque ante ora cadentem.
<man. astr. 5.491>      Nunc Aquilae sidus referam, quae parte sinistra
<man. astr. 5.492> rorantis iuvenis, quem terris sustulit ipsa,
<man. astr. 5.493> fertur et extentis praedam circumvolat alis.
<man. astr. 5.494> fulmina missa refert et caelo militat ales
<man. astr. 5.495> bis sextamque notat partem fluvialis Aquari.    
<man. astr. 5.496> illius in terris orientis tempore natus
<man. astr. 5.497> ad spolia et partas surget vel caede rapinas
<man. astr. 5.498> nec pacem bello, civem discernet ab hoste,    
<man. astr. 5.499> cumque hominum derit strages, dabit ille ferarum.    
<man. astr. 5.500> ipse sibi lex est, et qua fert cumque voluntas    
<man. astr. 5.501> praecipitant vires; laus est contemnere cuncta.
<man. astr. 5.502> et, si forte bonis accesserit impetus ausis,
<man. astr. 5.503> improbitas fiet virtus, et condere bella
<man. astr. 5.504> et magnis patriam poterit ditare triumphis.
<man. astr. 5.505> et, quia non tractat volucris sed suggerit arma    
<man. astr. 5.506> immissosque refert ignes et fulmina reddit,
<man. astr. 5.507> regis erit magnive ducis per bella minister
<man. astr. 5.508> ingentisque suis praestabit viribus usus.
<man. astr. 5.509>      At, cum Cassiope bis denis partibus actis
<man. astr. 5.510> aequorei iuvenis dextra de parte resurgit,    
<man. astr. 5.511> artifices auri faciet, qui mille figuris
<man. astr. 5.512> vertere opus possint caraeque acquirere dotem
<man. astr. 5.513> materiae et lapidum vivos miscere colores.
<man. astr. 5.514> hinc Augusta nitent sacratis munera templis,
<man. astr. 5.515> aurea Phoebeis certantia lumina flammis    
<man. astr. 5.516> gemmarumque umbra radiantes lucibus ignes.
<man. astr. 5.517> hinc Pompeia manent veteris monumenta triumphi
<man. astr. 5.518> et Mithridateos vultus induta tropaea,    
<man. astr. 5.519> non exstincta die semperque recentia flammis.    
<man. astr. 5.520> hinc lenocinium formae cultusque repertus
<man. astr. 5.521> corporis atque auro quaesita est gratia frontis
<man. astr. 5.522> perque caput ducti lapides per colla manusque
<man. astr. 5.523> et pedibus niveis fulserunt aurea vincla.
<man. astr. 5.524> quid potius matrona velit tractare creatos    
<man. astr. 5.525> quam factum revocare suos quod possit ad usus?
<man. astr. 5.526> ac, ne materies tali sub munere desit,
<man. astr. 5.527> quaerere sub terris aurum furtoque latentem
<man. astr. 5.528> naturam eruere <omnem> orbemque invertere praedae
<man. astr. 5.529> imperat et glaebas inter deprendere gazam    
<man. astr. 5.530> invitamque novo tandem producere caelo.
<man. astr. 5.531> ille etiam fulvas avidus numerabit harenas
<man. astr. 5.532> perfundetque novo stillantia litora ponto
<man. astr. 5.533> parvaque ramentis faciet momenta minutis
<man. astr. 5.534> Pactolive leget census spumantis in aurum;    
<man. astr. 5.535> aut coquet argenti glaebas venamque latentem    
<man. astr. 5.536> eruet et silicem rivo saliente liquabit;
<man. astr. 5.537> aut facti mercator erit per utrumque metalli,
<man. astr. 5.538> alterum et alterius semper mutabit ad usus.
<man. astr. 5.539> talia Cassiope nascentum pectora finget.
<man. astr. 5.540>      Andromedae sequitur sidus, quae Piscibus ortis
<man. astr. 5.541> bis sex in partes caelo venit aurea dextro.
<man. astr. 5.542> hanc quondam poenae dirorum culpa parentum    
<man. astr. 5.543> prodidit, infestus totis cum finibus omnis
<man. astr. 5.544> incubuit pontus, fluitavit naufraga tellus,
<man. astr. 5.545> et quod erat regnum pelagus fuit. una malorum    
<man. astr. 5.546> proposita est merces, vesano dedere ponto    
<man. astr. 5.547> Andromedan, teneros ut belua manderet artus.
<man. astr. 5.548> hic hymenaeus erat, solataque publica damna
<man. astr. 5.549> privatis lacrimans ornatur victima poenae
<man. astr. 5.550> induiturque sinus non haec ad vota paratos,
<man. astr. 5.551> virginis et vivae rapitur sine funere funus.
<man. astr. 5.552> at, simul infesti ventum est ad litora ponti,
<man. astr. 5.553> mollia per duras panduntur bracchia cautes;    
<man. astr. 5.554> astrinxere pedes scopulis, iniectaque vincla,
<man. astr. 5.555> et cruce virginea moritura puella pependit.
<man. astr. 5.556> servatur tamen in poena vultusque pudorque;
<man. astr. 5.557> supplicia ipsa decent; nivea cervice reclinis
<man. astr. 5.558> molliter ipsa suae custos est visa figurae.    
<man. astr. 5.559> defluxere sinus umeris fugitque lacertos
<man. astr. 5.560> vestis et effusi scapulis haesere capilli.
<man. astr. 5.561> te circum alcyones pinnis planxere volantes
<man. astr. 5.562> fleveruntque tuos miserando carmine casus
<man. astr. 5.563> et tibi contextas umbram fecere per alas.    
<man. astr. 5.564> ad tua sustinuit fluctus spectacula pontus
<man. astr. 5.565> assuetasque sibi desit perfundere rupes,
<man. astr. 5.566> extulit et liquido Nereis ab aequore vultus
<man. astr. 5.567> et, casus miserata tuos, roravit et undas.
<man. astr. 5.568> ipsa levi flatu refovens pendentia membra    
<man. astr. 5.569> aura per extremas resonavit flebile rupes.
<man. astr. 5.570> tandem Gorgonei victorem Persea monstri
<man. astr. 5.571> felix illa dies redeuntem ad litora duxit.
<man. astr. 5.572> isque, ubi pendentem vidit de rupe puellam,
<man. astr. 5.573> deriguit, facie quem non stupefecerat hostis,    
<man. astr. 5.574> vixque manu spolium tenuit, victorque Medusae
<man. astr. 5.575> victus in Andromeda est. iam cautibus invidet ipsis
<man. astr. 5.576> felicisque vocat, teneant quae membra, catenas;
<man. astr. 5.577> et, postquam poenae causam cognovit ab ipsa,
<man. astr. 5.578> destinat in thalamos per bellum vadere ponti,    
<man. astr. 5.579> altera si Gorgo veniat, non territus illa.
<man. astr. 5.580> concitat aerios cursus flentisque parentes
<man. astr. 5.581> promissu vitae recreat pactusque maritam
<man. astr. 5.582> ad litus remeat. gravidus iam surgere pontus
<man. astr. 5.583> coeperat ac longo fugiebant agmine fluctus    
<man. astr. 5.584> impellentis onus monstri. caput eminet undas
<man. astr. 5.585> scindentis pelagusque vomit, circumsonat aequor
<man. astr. 5.586> dentibus, inque ipso rapidum mare navigat ore;
<man. astr. 5.587> hinc vasti surgunt immensis torquibus orbes
<man. astr. 5.588> tergaque consumunt pelagus. sonat undique Phorcys    
<man. astr. 5.589> atque ipsi metuunt montes scopulique ruentem.
<man. astr. 5.590> infelix virgo, quamvis sub vindice tanto
<man. astr. 5.591> quae tua tunc fuerat facies! quam fugit in auras
<man. astr. 5.592> spiritus! ut toto caruerunt sanguine membra,
<man. astr. 5.593> cum tua fata cavis e rupibus ipsa videres    
<man. astr. 5.594> adnantemque tibi poenam pelagusque ferentem
<man. astr. 5.595> quantula praeda maris! quassis hic subvolat alis
<man. astr. 5.596> Perseus et semet caelo iaculatur in hostem
<man. astr. 5.597> Gorgoneo tinctum defigens sanguine ferrum.
<man. astr. 5.598> illa subit contra versamque a gurgite frontem    
<man. astr. 5.599> erigit et tortis innitens orbibus alte
<man. astr. 5.600> emicat ac toto sublimis corpore fertur.
<man. astr. 5.601> sed, quantum illa subit, semper, iaculata profundo,
<man. astr. 5.602> in tantum revolat laxumque per aethera ludit
<man. astr. 5.603> Perseus et ceti subeuntis verberat ora.    
<man. astr. 5.604> nec cedit tamen illa viro, sed saevit in auras
<man. astr. 5.605> morsibus, et vani crepitant sine vulnere dentes;
<man. astr. 5.606> efflat et in caelum pelagus mergitque volantem
<man. astr. 5.607> sanguineis undis pontumque exstillat in astra.
<man. astr. 5.608> spectabat pugnam pugnandi causa puella,    
<man. astr. 5.609> iamque oblita sui metuit pro vindice tali
<man. astr. 5.610> suspirans animoque magis quam corpore pendet.
<man. astr. 5.611> tandem confossis subsedit belua membris
<man. astr. 5.612> plena maris summasque iterum remeavit ad undas
<man. astr. 5.613> et magnum vasto contexit corpore pontum,    
<man. astr. 5.614> tum quoque terribilis nec virginis ore videnda.
<man. astr. 5.615> perfundit liquido Perseus in marmore corpus,
<man. astr. 5.616> maior et ex undis ad cautes pervolat altas
<man. astr. 5.617> solvitque haerentem vinclis de rupe puellam
<man. astr. 5.618> desponsam pugna, nupturam dote mariti.    
<man. astr. 5.619> hic dedit Andromedae caelum stellisque sacravit
<man. astr. 5.620> mercedem tanti belli, quo concidit ipsa
<man. astr. 5.621> Gorgone non levius monstrum pelagusque levavit.
<man. astr. 5.622>      Quisquis in Andromedae surgentis tempora ponto
<man. astr. 5.623> nascitur, immitis veniet poenaeque minister    
<man. astr. 5.624> carceris et duri custos, quo stante superbe
<man. astr. 5.625> prostratae iaceant miserorum in limine matres
<man. astr. 5.626> pernoctesque patres cupiant extrema suorum
<man. astr. 5.627> oscula et in proprias animam transferre medullas.
<man. astr. 5.628> carnificisque venit mortem vendentis imago    
<man. astr. 5.629> accensosque rogos, cui stricta saepe securi
<man. astr. 5.630> supplicium vectigal erit, qui denique posset
<man. astr. 5.631> pendentem e scopulis ipsam spectare puellam,
<man. astr. 5.632> vinctorum dominus sociusque in parte catenae
<man. astr. 5.633> interdum, poenis ut noxia corpora servet.    
<man. astr. 5.634>      Piscibus exortis cum pars vicesima prima
<man. astr. 5.635> signabit terrae limen, fulgebit et orbi,
<man. astr. 5.636> aerius nascetur Equus caeloque volabit,
<man. astr. 5.637> velocisque dabit sub tali tempore partus
<man. astr. 5.638> omne per officium vigilantia membra ferentis.    
<man. astr. 5.639> hic glomerabit equo gyros dorsoque superbus
<man. astr. 5.640> ardua bella geret rector cum milite mixtus;
<man. astr. 5.641> hic stadium fraudare fide poteritque videri
<man. astr. 5.642> mentitus passus et campum tollere cursu.
<man. astr. 5.643> nam quis ab extremo citius revolaverit orbe    
<man. astr. 5.644> nuntius extremumve levis penetraverit orbem?
<man. astr. 5.645> vilibus ille etiam sanabit vulnera sucis
<man. astr. 5.646> quadrupedum, et medicas herbas in membra ferarum
<man. astr. 5.647> noverit, humanos et quae nascentur ad usus.
<man. astr. 5.648>      Nixa genu species et Graio nomine dicta    
<man. astr. 5.649> Engonasin, cui nulla fides sub origine constat,
<man. astr. 5.650> dextra per extremos attollit lumina Pisces.
<man. astr. 5.651> hinc fuga nascentum, dolus insidiaeque creantur,
<man. astr. 5.652> grassatorque venit media metuendus in urbe.
<man. astr. 5.653> et, si forte aliquas animus consurget in artes,    
<man. astr. 5.654> in praerupta dabit studium, vendetque periclo
<man. astr. 5.655> ingenium, ac tenuis ausus sine limite gressus
<man. astr. 5.656> certa per extentos ponet vestigia funes
<man. astr. 5.657> et caeli meditatus iter vestigia perdet
<man. astr. 5.658> paene sua et pendens populum suspendet ab ipso.    
<man. astr. 5.659>      Laeva sub extremis consurgunt sidera Ceti
<man. astr. 5.660> Piscibus Andromedan ponto caeloque sequentis.
<man. astr. 5.661> hoc trahit in pelagi caedes et vulnera natos
<man. astr. 5.662> squamigeri gregis, extentis laqueare porfundum
<man. astr. 5.663> retibus et pontum vinclis artare furentis;    
<man. astr. 5.664> et velut in laxo securas aequore phocas
<man. astr. 5.665> carceribus claudent raris et compede nectent
<man. astr. 5.666> incautosque trahent macularum nemine thynnos.
<man. astr. 5.667> nec cepisse sat est: luctantur corpora nodis
<man. astr. 5.668> exceptantque novas acies ferroque necantur,    
<man. astr. 5.669> inficiturque suo permixtus sanguine pontus.
<man. astr. 5.670> tum quoque, cum toto iacuerunt litore praedae,
<man. astr. 5.671> altera fit caedis caedes: scinduntur in artus,
<man. astr. 5.672> corpore et ex uno varius discribitur usus.
<man. astr. 5.673> illa datis melior, sucis pars illa retentis.    
<man. astr. 5.674> hinc sanies pretiosa fluit floremque cruoris
<man. astr. 5.675> evomit ex mixto gustum sale temperat oris;
<man. astr. 5.676> illa putris turbae strages confunditur omnis
<man. astr. 5.677> permiscetque suas alterna in damna figuras
<man. astr. 5.678> communemque cibis usum sucumque ministrat.    
<man. astr. 5.679> aut, cum caeruleo stetit ipsa simillima ponto
<man. astr. 5.680> squamigerum nubes turbaque immobilis haeret,
<man. astr. 5.681> excipitur vasta circum vallata sagena
<man. astr. 5.682> ingentisque lacus et Bacchi dolia complet
<man. astr. 5.683> umorisque vomit socias per mutua dotes    
<man. astr. 5.684> et fluit in liquidam tabem resoluta medullas.
<man. astr. 5.685> quin etiam magnas poterunt celebrare salinas
<man. astr. 5.686> et pontum coquere et ponti secernere virus,
<man. astr. 5.687> cum solidum certo distendunt margine campum
<man. astr. 5.688> appelluntque suo deductum ex aequore fluctum    
<man. astr. 5.689> claudendoque negant abitum: sic suscipit undas
<man. astr. 5.690> area et epoto per solem umore nitescit.
<man. astr. 5.691> congeritur siccum pelagus mensisque profundi
<man. astr. 5.692> canities detonsa maris, spumaeque rigentis
<man. astr. 5.693> ingentis faciunt tumulos, pelagique venenum,    
<man. astr. 5.694> quo perit usus aquae suco corruptus amaro,
<man. astr. 5.695> vitali sale permutant redduntque salubre.
<man. astr. 5.696>      At, revoluta polo cum primis vultibus Arctos
<man. astr. 5.697> ad sua perpetuos revocat vestigia passus
<man. astr. 5.698> numquam tincta vadis sed semper flexilis orbe,    
<man. astr. 5.699> [aut Cynosura minor cum prima luce resurgit
<man. astr. 5.700> et pariter vastusve Leo vel Scorpius acer
<man. astr. 5.701> nocte sub extrema promittunt iura diei]
<man. astr. 5.702> non inimica ferae tali sub tempore natis
<man. astr. 5.703> ora ferent, placidasque regent commercia gentes.    
<man. astr. 5.704> ille manu vastos poterit frenare leones
<man. astr. 5.705> et palpare lupos, pantheris ludere captis,
<man. astr. 5.706> nec fugiet validas cognati sideris ursas
<man. astr. 5.707> inque artes hominum perversaque munera ducet;
<man. astr. 5.708> ille elephanta premet dorso stimulisque movebit    
<man. astr. 5.709> turpiter in tanto cedentem pondere punctis;
<man. astr. 5.710> ille tigrim rabie solvet pacique domabit,
<man. astr. 5.711> quaeque alia infestant furiis animalia terras
<man. astr. 5.712> iunget amicitia secum, catulosque sagacis
<man. astr. 5.713>                                 *                                             a
<man. astr. 5.714> has stellis proprias vires et tempora rerum    
<man. astr. 5.715> constituit magni quondam fabricator Olympi.
<man. astr. 5.716>                                 *                                             b
<man. astr. 5.717> tertia Pleiadas dotavit forma sorores
<man. astr. 5.718> femineum rubro vultum suffusa pyropo,
<man. astr. 5.719> invenitque parem sub te, Cynosura, colorem,
<man. astr. 5.720> et quos Delphinus iaculatur quattuor ignes
<man. astr. 5.721> Deltotonque tribus facibus, similique nitentem
<man. astr. 5.722> luce Aquilam et flexos per lubrica terga dracones.    
<man. astr. 5.723> tum quartum sextumque genus discernitur omni
<man. astr. 5.724> e numero, summamque gradus qui iungit utramque.
<man. astr. 5.725> maxima pars numero censu concluditur imo,
<man. astr. 5.726> quae neque per cunctas noctes neque tempore in omni
<man. astr. 5.727> resplendet vasto caeli summota profundo,    
<man. astr. 5.728> sed, cum clara suos avertit Delia cursus
<man. astr. 5.729> cumque vagae stellae terris sua lumina condunt,
<man. astr. 5.730> mersit et ardentis Orion aureus ignes
<man. astr. 5.731> signaque transgressus permutat tempora Phoebus,
<man. astr. 5.732> effulget tenebris et nocte accenditur atra.    
<man. astr. 5.733> tum conferta licet caeli fulgentia templa
<man. astr. 5.734> cernere seminibus <minimis> totumque micare
<man. astr. 5.735> stipatum stellis mundum nec cedere summa    
<man. astr. 5.736> floribus aut siccae curvum per litus harenae,
<man. astr. 5.737> sed, quot eant semper nascentes aequore fluctus,
<man. astr. 5.738> quot delapsa cadant foliorum milia silvis,
<man. astr. 5.739> amplius hoc ignes numero volitare per orbem.
<man. astr. 5.740> utque per ingentis populus discribitur urbes,
<man. astr. 5.741> principiumque patres retinent et proximum equester    
<man. astr. 5.742> ordo locum, populumque equiti populoque subire
<man. astr. 5.743> vulgus iners videas et iam sine nomine turbam,
<man. astr. 5.744> sic etiam magno quaedam res publica mundo est
<man. astr. 5.745> quam natura facit, quae caelo condidit urbem.
<man. astr. 5.746> sunt stellae procerum similes, sunt proxima primis    
<man. astr. 5.747> sidera, suntque gradus atque omnia iusta priorum:
<man. astr. 5.748> maximus est populus summo qui culmine fertur;
<man. astr. 5.749> cui si pro numero vires natura dedisset,
<man. astr. 5.750> ipse suas aether flammas sufferre nequiret,
<man. astr. 5.751> totus et accenso mundus flagraret Olympo.    
