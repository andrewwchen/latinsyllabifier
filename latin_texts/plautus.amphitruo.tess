<pl. am.  1>	 Vt vos in vostris voltis mercimoniis
<pl. am.  2>	 emundis vendundisque me laetum lucris
<pl. am.  3>	 adficere atque adiuvare in rebus omnibus
<pl. am.  4>	 et ut res rationesque vostrorum omnium
<pl. am.  5>	 bene me expedire voltis peregrique et domi
<pl. am.  6>	 bonoque atque amplo auctare perpetuo lucro
<pl. am.  7>	 quasque incepistis res quasque inceptabitis,
<pl. am.  8>	 et uti bonis vos vostrosque omnis nuntiis
<pl. am.  9>	 me adficere voltis, ea adferam, ea uti nuntiem
<pl. am.  10>	 quae maxime in rem vostram communem sient
<pl. am.  11>	 (nam vos quidem id iam scitis concessum et datum
<pl. am.  12>	 mi esse ab dis aliis, nuntiis praesim et lucro):
<pl. am.  13>	 haec ut me voltis adprobare adnitier,
<pl. am.  14>	 [lucrum ut perenne vobis semper suppetat]
<pl. am.  15>	 ita huic facietis fabulae silentium
<pl. am.  16>	 itaque aequi et iusti hic eritis omnes arbitri.
<pl. am.  17>	 Nunc cuius iussu venio et quam ob rem venerim
<pl. am.  18>	 dicam simulque ipse eloquar nomen meum.
<pl. am.  19>	 Iovis iussu venio, nomen Mercurio est mihi.
<pl. am.  20>	 pater huc me misit ad vos oratum meus,
<pl. am.  21>	 tam etsi, pro imperio vobis quod dictum foret,
<pl. am.  22>	 scibat facturos, quippe qui intellexerat
<pl. am.  23>	 vereri vos se et metuere, ita ut aequom est Iovem;
<pl. am.  24>	 verum profecto hoc petere me precario
<pl. am.  25>	 a vobis iussit, leniter, dictis bonis.
<pl. am.  26>	 etenim ille, cuius huc iussu venio, Iuppiter
<pl. am.  27>	 non minus quam vostrum quivis formidat malum:
<pl. am.  28>	 humana matre natus, humano patre,
<pl. am.  29>	 mirari non est aequom, sibi si praetimet;
<pl. am.  30>	 atque ego quoque etiam, qui Iovis sum filius,
<pl. am.  31>	 contagione mei patris metuo malum.
<pl. am.  32>	 propterea pace advenio et pacem ad vos affero:
<pl. am.  33>	 iustam rem et facilem esse oratam a vobis volo,
<pl. am.  34>	 nam iusta ab iustis iustus sum orator datus.
<pl. am.  35>	 nam iniusta ab iustis impetrari non decet,
<pl. am.  36>	 iusta autem ab iniustis petere insipientia est;
<pl. am.  37>	 quippe illi iniqui ius ignorant neque tenent.
<pl. am.  38>	 nunc iam huc animum omnes quae loquar advortite.
<pl. am.  39>	 debetis velle quae velimus: meruimus
<pl. am.  40>	 et ego et pater de vobis et re publica;
<pl. am.  41>	 nam quid ego memorem (ut alios in tragoediis
<pl. am.  42>	 vidi, Neptunum Virtutem Victoriam
<pl. am.  43>	 Martem Bellonam, commemorare quae bona
<pl. am.  44>	 vobis fecissent) quis bene factis meus pater,
<pl. am.  45>	 deorum regnator * architectus omnibus?
<pl. am.  46>	 sed mos numquam illi fuit patri meo,
<pl. am.  47>	 ut exprobraret quod bonis faceret boni;
<pl. am.  48>	 gratum arbitratur esse id a vobis sibi
<pl. am.  49>	 meritoque vobis bona se facere quae facit.
<pl. am.  50>	 Nunc quam rem oratum huc veni primum proloquar,
<pl. am.  51>	 post argumentum huius eloquar tragoediae.
<pl. am.  52>	 quid? contraxistis frontem, quia tragoediam
<pl. am.  53>	 dixi futuram hanc? deus sum, commutavero.
<pl. am.  54>	 eandem hanc, si voltis, faciam ex tragoedia
<pl. am.  55>	 comoedia ut sit omnibus isdem vorsibus.
<pl. am.  56>	 utrum sit an non voltis? sed ego stultior,
<pl. am.  57>	 quasi nesciam vos velle, qui divos siem.
<pl. am.  58>	 teneo quid animi vostri super hac re siet:
<pl. am.  59>	 faciam ut commixta sit: sit tragicomoedia.
<pl. am.  60>	 nam me perpetuo facere ut sit comoedia,
<pl. am.  61>	 reges quo veniant et di, non par arbitror.
<pl. am.  62>	 quid igitur? quoniam hic servos quoque partes habet,
<pl. am.  63>	 faciam sit, proinde ut dixi, tragicomoedia.
<pl. am.  64>	 nunc hoc me orare a vobis iussit Iuppiter,
<pl. am.  65>	 ut conquaestores singula in subsellia
<pl. am.  66>	 eant per totam caveam spectatoribus,
<pl. am.  67>	 si cui favitores delegatos viderint,
<pl. am.  68>	 ut is in cavea pignus capiantur togae;
<pl. am.  69>	 sive qui ambissint palmam histrionibus
<pl. am.  70>	 sive cuiquam artifici, si per scriptas litteras
<pl. am.  71>	 sive qui ipse ambissit seu per internuntium,
<pl. am.  72>	 sive adeo aediles perfidiose cui duint,
<pl. am.  73>	 sirempse legem iussit esse Iuppiter,
<pl. am.  74>	 quasi magistratum sibi alterive ambiverit.
<pl. am.  75>	 virtute dixit vos victores vivere,
<pl. am.  76>	 non ambitione neque perfidia: qui minus
<pl. am.  77>	 eadem histrioni sit lex quae summo viro?
<pl. am.  78>	 virtute ambire oportet, non favitoribus.
<pl. am.  79>	 sat habet favitorum semper qui recte facit,
<pl. am.  80>	 si illis fides est quibus est ea res in manu.
<pl. am.  81>	 hoc quoque etiam mihi pater in mandatis dedit,
<pl. am.  82>	 ut conquaestores fierent histrionibus:
<pl. am.  83>	 qui sibi mandasset delegati ut plauderent
<pl. am.  84>	 quive quo placeret alter fecisset minus,
<pl. am.  85>	 eius ornamenta et corium uti conciderent.
<pl. am.  86>	 mirari nolim vos, quapropter Iuppiter
<pl. am.  87>	 nunc histriones curet; ne miremini:
<pl. am.  88>	 ipse hanc acturust Iuppiter comoediam.
<pl. am.  89>	 quid? admirati estis? quasi vero novom
<pl. am.  90>	 nunc proferatur, Iovem facere histrioniam;
<pl. am.  91>	 etiam, histriones anno cum in proscaenio hic
<pl. am.  92>	 Iovem invocarunt, venit, auxilio is fuit.
<pl. am.  93>	 [praeterea certo prodit in tragoedia.]
<pl. am.  94>	 hanc fabulam, inquam, hic Iuppiter hodie ipse aget,
<pl. am.  95>	 et ego una cum illo. nunc vos animum advortite,
<pl. am.  96>	 dum huius argumentum eloquar comoediae.
<pl. am.  97>	 Haec urbs est Thebae. in illisce habitat aedibus
<pl. am.  98>	 Amphitruo, natus Argis ex Argo patre,
<pl. am.  99>	 quicum Alcumena est nupta, Electri filia.
<pl. am.  100>	 is nunc Amphitruo praefectust legionibus,
<pl. am.  101>	 nam cum Telobois bellum est Thebano poplo.
<pl. am.  102>	 is prius quam hinc abiit ipsemet in exercitum,
<pl. am.  103>	 gravidam Alcumenam uxorem fecit suam.
<pl. am.  104>	 nam ego vos novisse credo iam ut sit pater meus,
<pl. am.  105>	 quam liber harum rerum multarum siet
<pl. am.  106>	 quantusque amator sit quod complacitum est semel.
<pl. am.  107>	 is amare occepit Alcumenam clam virum
<pl. am.  108>	 usuramque eius corporis cepit sibi,
<pl. am.  109>	 et gravidam fecit is eam compressu suo.
<pl. am.  110>	 nunc de Alcumena ut rem teneatis rectius,
<pl. am.  111>	 utrimque est gravida, et ex viro et ex summo Iove.
<pl. am.  112>	 et meus pater nunc intus hic cum illa cubat,
<pl. am.  113>	 et haec ob eam rem nox est facta longior,
<pl. am.  114>	 dum cum illa quacum volt voluptatem capit;
<pl. am.  115>	 sed ita adsimulavit se, quasi Amphitruo siet.
<pl. am.  116>	 nunc ne hunc ornatum vos meum admiremini,
<pl. am.  117>	 quod ego huc processi sic cum servili schema:
<pl. am.  118>	 veterem atque antiquam rem novam ad vos proferam,
<pl. am.  119>	 propterea ornatus in novom incessi modum.
<pl. am.  120>	 nam meus pater intus nunc est eccum Iuppiter;
<pl. am.  121>	 in Amphitruonis vertit sese imaginem
<pl. am.  122>	 omnesque eum esse censent servi qui vident:
<pl. am.  123>	 ita versipellem se facit quando lubet.
<pl. am.  124>	 ego servi sumpsi Sosiae mi imaginem,
<pl. am.  125>	 qui cum Amphitruone abiit hinc in exercitum,
<pl. am.  126>	 ut praeservire amanti meo possem patri
<pl. am.  127>	 atque ut ne, qui essem, familiares quaererent,
<pl. am.  128>	 versari crebro hic cum viderent me domi;
<pl. am.  129>	 nunc, cum esse credent servom et conservom suom,
<pl. am.  130>	 haud quisquam quaeret qui siem aut quid venerim.
<pl. am.  131>	 pater nunc intus suo animo morem gerit:
<pl. am.  132>	 cubat complexus cuius cupiens maxime est;
<pl. am.  133>	 quae illi ad legionem facta sunt memorat pater
<pl. am.  134>	 meus Alcumenae: illa illum censet virum
<pl. am.  135>	 suom esse, quae cum moecho est. ibi nunc meus pater
<pl. am.  136>	 memorat, legiones hostium ut fugaverit,
<pl. am.  137>	 quo pacto sit donis donatus plurimis.
<pl. am.  138>	 ea dona, quae illic Amphitruoni sunt data,
<pl. am.  139>	 abstulimus: facile meus pater quod volt facit.
<pl. am.  140>	 nunc hodie Amphitruo veniet huc ab exercitu
<pl. am.  141>	 et servos, cuius ego hanc fero imaginem.
<pl. am.  142>	 nunc internosse ut nos possitis facilius,
<pl. am.  143>	 ego has habebo usque in petaso pinnulas;
<pl. am.  144>	 tum meo patri autem torulus inerit aureus
<pl. am.  145>	 sub petaso: id signum Amphitruoni non erit.
<pl. am.  146>	 ea signa nemo horum familiarium
<pl. am.  147>	 videre poterit: verum vos videbitis.
<pl. am.  148>	 sed Amphitruonis illic est servos Sosia:
<pl. am.  149>	 a portu illic nunc cum lanterna advenit.
<pl. am.  150>	 abigam iam ego illum advenientem ab aedibus.
<pl. am.  151>	 adeste: erit operae pretium hic spectantibus
<pl. am.  152>	 Iovem et Mercurium facere histrioniam.
<pl. am.  153>	 Qui me alter est audacior homo aut qui confidentior,
<pl. am.  154>	 iuventutis mores qui sciam, qui hoc noctis solus ambulem?
<pl. am.  155>	 quid faciam nunc, si tres viri me in carcerem compegerint?
<pl. am.  156>	 inde cras quasi e promptaria cella depromar ad flagrum,
<pl. am.  157>	 nec causam liceat dicere mihi, neque in ero quicquam auxili
<pl. am.  158>	 nec quisquam sit quin me malo omnes esse dignum deputent.
<pl. am.  159-160>	 ita quasi incudem me miserum homines octo validi caedant:
<pl. am.  161-162>	 ita peregre adveniens hospitio publicitus accipiar.
<pl. am.  163>	 haec eri immodestia
<pl. am.  164>	 coegit, me qui hoc noctis a portu ingratiis excitavit.
<pl. am.  165>	 nonne idem hoc luci me mittere potuit?
<pl. am.  166>	 opulento homini hoc servitus dura est,
<pl. am.  167>	 hoc magis miser est divitis servos:
<pl. am.  168>	 noctesque diesque assiduo satis superque est
<pl. am.  169>	 quod facto aut dicto adeost opus, quietus ne sis.
<pl. am.  170>	 ipse dominus dives, operis et laboris expers,
<pl. am.  171>	 quodcumque homini accidit libere, posse retur:
<pl. am.  172>	 aequom esse putat, non reputat laboris quid sit.
<pl. am.  173>	 [nec aequom anne iniquom imperet cogitabit.]
<pl. am.  174>	 ergo in servitute expetunt multa iniqua:
<pl. am.  175>	 habendum et ferundum hoc onust cum labore.
<pl. am.  176>	 Satiust me queri illo modo servitutem:
<pl. am.  177>	 hodie qui fuerim liber,
<pl. am.  178>	 eum nunc potivit pater servitutis,
<pl. am.  179>	 hic qui verna natus est queritur.
<pl. am.  180>	 Sum vero verna verbero: num numero mi in mentem fuit,
<pl. am.  181>	 dis advenientem gratias pro meritis agere atque alloqui?
<pl. am.  182>	 ne illi edepol si merito meo referre studeant gratiam,
<pl. am.  183>	 aliquem hominem allegent qui mihi advenienti os occillet probe,
<pl. am.  184>	 quoniam bene quae in me fecerunt ingrata ea habui atque inrita.
<pl. am.  185>	 Facit ille quod volgo haud solent, ut quid se sit dignum sciat.
<pl. am.  186>	 Quod numquam opinatus fui neque alius quisquam civium
<pl. am.  187>	 sibi eventurum, id contigit, ut salvi poteremur domi.
<pl. am.  188>	 victores victis hostibus legiones reveniunt domum,
<pl. am.  189>	 duello exstincto maximo atque internecatis hostibus.
<pl. am.  190>	 quod multa Thebano poplo acerba obiecit funera,
<pl. am.  191>	 id vi et virtute militum victum atque expugnatum oppidum est
<pl. am.  192>	 imperio atque auspicio eri mei Amphitruonis maxime.
<pl. am.  193>	 praeda atque agro adoriaque adfecit populares suos
<pl. am.  194>	 regique Thebano Creoni regnum stabilivit suom.
<pl. am.  195>	 me a portu praemisit domum, ut haec nuntiem uxori suae,
<pl. am.  196>	 ut gesserit rem publicam ductu imperio auspicio suo.
<pl. am.  197>	 ea nunc meditabor quo modo illi dicam, cum illo advenero.
<pl. am.  198>	 si dixero mendacium, solens meo more fecero.
<pl. am.  199>	 nam cum pugnabant maxume, ego tum fugiebam maxume;
<pl. am.  200>	 verum quasi adfuerim tamen simulabo atque audita eloquar.
<pl. am.  201>	 sed quo modo et verbis quibus me deceat fabularier,
<pl. am.  202>	 prius ipse mecum etiam volo hic meditari. sic hoc proloquar.
<pl. am.  203>	 Principio ut illo advenimus, ubi primum terram tetigimus,
<pl. am.  204>	 continuo Amphitruo delegit viros primorum principes;
<pl. am.  205>	 eos legat, Telobois iubet sententiam ut dicant suam:
<pl. am.  206>	 si sine vi et sine bello velint rapta et raptores tradere,
<pl. am.  207>	 si quae asportassent redderent, se exercitum extemplo domum
<pl. am.  208>	 reducturum, abituros agro Argivos, pacem atque otium
<pl. am.  209>	 dare illis; sin aliter sient animati neque dent quae petat,
<pl. am.  210>	 sese igitur summa vi virisque eorum oppidum oppugnassere.
<pl. am.  211>	 haec ubi Telobois ordine iterarunt quos praefecerat
<pl. am.  212>	 Amphitruo, magnanimi viri freti virtute et viribus
<pl. am.  213>	 superbe nimis ferociter legatos nostros increpant,
<pl. am.  214>	 respondent bello se et suos tutari posse, proinde uti
<pl. am.  215>	 propere irent, de suis finibus exercitus deducerent.
<pl. am.  216>	 haec ubi legati pertulere, Amphitruo castris ilico
<pl. am.  217>	 producit omnem exercitum. Teloboae contra ex oppido
<pl. am.  218>	 legiones educunt suas nimis pulcris armis praeditas.
<pl. am.  219>	 postquam utrimque exitum est maxima copia,
<pl. am.  220>	 dispertiti viri, dispertiti ordines,
<pl. am.  221>	 nos nostras more nostro et modo instruximus
<pl. am.  222>	 legiones, item hostes contra legiones suas instruont.
<pl. am.  223>	 deinde utrique imperatores in medium exeunt,
<pl. am.  224>	 extra turbam ordinum colloquontur simul.
<pl. am.  225>	 convenit, victi utri sint eo proelio,
<pl. am.  226>	 urbem agrum aras focos seque uti dederent.
<pl. am.  227>	 postquam id actum est, tubae contra utrimque occanunt,
<pl. am.  228>	 consonat terra, clamorem utrimque efferunt.
<pl. am.  229>	 imperator utrimque, hinc et illinc, Iovi
<pl. am.  230>	 vota suscipere, utrimque hortari exercitum.
<pl. am.  231>	 tum pro se quisque id quod quisque potest et valet
<pl. am.  232>	 edit, ferro ferit, tela frangunt, boat
<pl. am.  233>	 caelum fremitu virum, ex spiritu atque anhelitu
<pl. am.  234>	 nebula constat, cadunt volnerum vi viri.
<pl. am.  235>	 denique, ut voluimus, nostra superat manus:
<pl. am.  236>	 hostes crebri cadunt, nostri contra ingruont
<pl. am.  237>	 [vicimus] vi feroces.
<pl. am.  238>	 sed fugam in se tamen nemo convortitur
<pl. am.  239>	 nec recedit loco quin statim rem gerat;
<pl. am.  240>	 animam omittunt prius quam loco demigrent:
<pl. am.  241>	 quisque ut steterat iacet optinetque ordinem.
<pl. am.  242>	 hoc ubi Amphitruo erus conspicatust,
<pl. am.  243>	 ilico equites iubet dextera inducere.
<pl. am.  244>	 equites parent citi: ab dextera maximo
<pl. am.  245>	 cum clamore involant impetu alacri,
<pl. am.  246>	 foedant et proterunt hostium copias
<pl. am.  247>	 iure iniustas.
<pl. am.  248>	 Numquam etiam quicquam adhuc verborum est prolocutus perperam:
<pl. am.  249>	 namque ego fui illi in re praesenti et meus, cum pugnatum est, pater.
<pl. am.  250>	 Perduelles penetrant se in fugam; ibi nostris animus additust:
<pl. am.  251>	 vortentibus Telobois telis complebantur corpora,
<pl. am.  252>	 ipsusque Amphitruo regem Pterelam sua obtruncavit manu.
<pl. am.  253>	 haec illic est pugnata pugna usque a mani ad vesperum
<pl. am.  254>	 (hoc adeo hoc commemini magis, quia illo die inpransus fui),
<pl. am.  255>	 sed proelium id tandem diremit nox interventu suo.
<pl. am.  256>	 postridie in castra ex urbe ad nos veniunt flentes principes:
<pl. am.  257>	 velatis manibus orant ignoscamus peccatum suom,
<pl. am.  258>	 deduntque se, divina humanaque omnia, urbem et liberos
<pl. am.  259>	 in dicionem atque in arbitratum cuncti Thebano poplo.
<pl. am.  260>	 post ob virtutem ero Amphitruoni patera donata aurea est,
<pl. am.  261>	 qui Pterela potitare solitus est rex. haec sic dicam erae.
<pl. am.  262>	 nunc pergam eri imperium exequi et me domum capessere.
<pl. am.  263>	 Attat, illic huc iturust. ibo ego illi obviam,
<pl. am.  264>	 neque ego huc hominem hodie ad aedis has sinam umquam accedere;
<pl. am.  265>	 quando imago est huius in me, certum est hominem eludere.
<pl. am.  266>	 et enim vero quoniam formam cepi huius in med et statum,
<pl. am.  267>	 decet et facta moresque huius habere me similes item.
<pl. am.  268>	 itaque me malum esse oportet, callidum, astutum admodum
<pl. am.  269>	 atque hunc, telo suo sibi, malitia a foribus pellere.
<pl. am.  270>	 sed quid illuc est? caelum aspectat. observabo quam rem agat.
<pl. am.  271>	 Certe edepol, si quicquamst aliud quod credam aut certo sciam,
<pl. am.  272>	 credo ego hac noctu Nocturnum obdormivisse ebrium.
<pl. am.  273>	 nam neque se Septentriones quoquam in caelo commovent,
<pl. am.  274>	 neque se Luna quoquam mutat atque uti exorta est semel,
<pl. am.  275>	 nec Iugulae neque Vesperugo neque Vergiliae occidunt.
<pl. am.  276>	 ita statim stant signa, neque nox quoquam concedit die.
<pl. am.  277>	 Perge, Nox, ut occepisti, gere patri morem meo:
<pl. am.  278>	 optumo optume optumam operam das, datam pulchre locas.
<pl. am.  279>	 Neque ego hac nocte longiorem me vidisse censeo,
<pl. am.  280>	 nisi item unam, verberatus quam pependi perpetem;
<pl. am.  281>	 eam quoque edepol etiam multo haec vicit longitudine.
<pl. am.  282>	 credo edepol equidem dormire Solem, atque adpotum probe;
<pl. am.  283>	 mira sunt nisi invitavit sese in cena plusculum.
<pl. am.  284>	 Ain vero, verbero? deos esse tui similis putas?
<pl. am.  285>	 ego pol te istis tuis pro dictis et male factis, furcifer,
<pl. am.  286>	 accipiam; modo sis veni huc: invenies infortunium.
<pl. am.  287>	 Vbi sunt isti scortatores, qui soli inviti cubant?
<pl. am.  288>	 haec nox scita est exercendo scorto conducto male.
<pl. am.  289>	 Meus pater nunc pro huius verbis recte et sapienter facit,
<pl. am.  290>	 qui complexus cum Alcumena cubat amans animo obsequens.
<pl. am.  291>	 Ibo ut erus quod imperavit Alcumenae nuntiem.
<pl. am.  292>	 sed quis hic est homo, quem ante aedis video hoc noctis? non placet.
<pl. am.  293>	 Nullust hoc metuculosus aeque. Mi in mentem venit,
<pl. am.  294>	 illic homo hoc de umero volt pallium detexere.
<pl. am.  295>	 Timet homo: deludam ego illum. Perii, dentes pruriunt;
<pl. am.  296>	 certe advenientem hic me hospitio pugneo accepturus est.
<pl. am.  297>	 credo misericors est: nunc propterea quod me meus erus
<pl. am.  298>	 fecit ut vigilarem, hic pugnis faciet hodie ut dormiam.
<pl. am.  299>	 oppido interii. obsecro hercle, quantus et quam validus est.
<pl. am.  300>	 Clare advorsum fabulabor, ut hic auscultet quae loquar;
<pl. am.  301>	 igitur magis demum maiorem in sese concipiet metum.
<pl. am.  302>	 agite, pugni, iam diu est quom ventri victum non datis:
<pl. am.  303>	 iam pridem videtur factum, heri quod homines quattuor
<pl. am.  304>	 in soporem collocastis nudos. Formido male,
<pl. am.  305>	 ne ego hic nomen meum commutem et Quintus fiam e Sosia;
<pl. am.  306>	 quattuor nudos sopori se dedisse hic autumat:
<pl. am.  307>	 metuo ne numerum augeam illum. em, nunciam ergo: sic volo.
<pl. am.  308>	 Cingitur: certe expedit se. Non feret quin vapulet.
<pl. am.  309>	 Quis homo? Quisquis homo huc profecto venerit, pugnos edet.
<pl. am.  310>	 Apage, non placet me hoc noctis esse: cenavi modo;
<pl. am.  311>	 proin tu istam cenam largire, si sapis, esurientibus.
<pl. am.  312>	 Haud malum huic est pondus pugno. Perii, pugnos ponderat.
<pl. am.  313>	 Quid si ego illum tractim tangam, ut dormiat? Servaveris,
<pl. am.  314>	 nam continuas has tris noctes pervigilavi. Pessumest,
<pl. am.  315>	 facimus nequiter, ferire malam male discit manus;
<pl. am.  316>	 alia forma esse oportet quem tu pugno legeris.
<pl. am.  317>	 Illic homo me interpolabit meumque os finget denuo.
<pl. am.  318>	 Exossatum os esse oportet quem probe percusseris.
<pl. am.  319>	 Mirum ni hic me quasi murenam exossare cogitat.
<pl. am.  320>	 ultro istunc qui exossat homines. perii, si me aspexerit.
<pl. am.  321>	 Olet homo quidam malo suo. ei, numnam ego obolui?
<pl. am.  322>	 Atque haud longe abesse oportet, verum longe hinc afuit.
<pl. am.  323>	 Illic homo superstitiosust. Gestiunt pugni mihi.
<pl. am.  324>	 Si in me , quaeso in parietem ut primum domes.
<pl. am.  325>	 Vox mi ad aures advolavit. Ne ego homo infelix fui,
<pl. am.  326>	 qui non alas intervelli: volucrem vocem gestito.
<pl. am.  327>	 Illic homo a me sibi malam rem arcessit iumento suo.
<pl. am.  328>	 Non equidem ullum habeo iumentum. Onerandus est pugnis probe.
<pl. am.  329>	 Lassus sum hercle, navi ut vectus huc sum: etiam nunc nauseo;
<pl. am.  330>	 vix incedo inanis, ne ire posse cum onere existimes.
<pl. am.  331>	 Certe enim hic nescio quis loquitur. Salvos sum, non me videt:
<pl. am.  332>	 nescioquem loqui autumat; mihi certo nomen Sosiaest.
<pl. am.  333>	 Hinc enim mihi dextra vox auris, ut videtur, verberat.
<pl. am.  334>	 Metuo, vocis ne vicem hodie hic vapulem, quae hunc verberat.
<pl. am.  335>	 Optume eccum incedit ad me. Timeo, totus torpeo.
<pl. am.  336>	 non edepol nunc ubi terrarum sim scio, si quis roget,
<pl. am.  337>	 neque miser me commovere possum prae formidine.
<pl. am.  338>	 ilicet, mandata eri perierunt una et Sosia.
<pl. am.  339>	 verum certum est confidenter hominem contra conloqui,
<pl. am.  340>	 qui possim videri huic fortis, a me ut abstineat manum.
<pl. am.  341>	 Quo ambulas tu, qui Volcanum in cornu conclusum geris?
<pl. am.  342>	 Quid id exquiris tu, qui pugnis os exossas hominibus?
<pl. am.  343>	 Servosne es an liber? Vtcumque animo conlibitum est meo.
<pl. am.  344>	 Ain vero? Aio enim vero. Verbero. Mentiris nunc.
<pl. am.  345>	 At iam faciam ut verum dicas dicere. Quid eo est opus?
<pl. am.  346>	 Possum scire, quo profectus, cuius sis aut quid veneris?
<pl. am.  347>	 Huc eo, eri iussu, eius sum servos. numquid nunc es certior?
<pl. am.  348>	 Ego tibi istam hodie, sceleste, comprimam linguam. Haud potes:
<pl. am.  349>	 bene pudiceque adservatur. Pergin argutarier?
<pl. am.  350>	 quid apud hasce aedis negoti est tibi? Immo quid tibi est?
<pl. am.  351>	 Rex Creo vigiles nocturnos singulos semper locat.
<pl. am.  352>	 Bene facit: quia nos eramus peregre, tutatust domi;
<pl. am.  353>	 at nunc abi sane, advenisse familiares dicito.
<pl. am.  354>	 Nescio quam tu familiaris sis: nisi actutum hinc abis,
<pl. am.  355>	 familiaris accipiere faxo haud familiariter.
<pl. am.  356>	 Hic inquam habito ego atque horunc servos sum. At scin quo modo?
<pl. am.  357>	 faciam ego hodie te superbum, nisi hinc abis. Quonam modo?
<pl. am.  358>	 Auferere, non abibis, si ego fustem sumpsero.
<pl. am.  359>	 Quin me esse huius familiai familiarem praedico.
<pl. am.  360>	 Vide sis quam mox vapulare vis, nisi actutum hinc abis.
<pl. am.  361>	 Tun domo prohibere peregre me advenientem postulas?
<pl. am.  362>	 Haecine tua domust? Ita inquam. Quis erus est igitur tibi?
<pl. am.  363>	 Amphitruo, qui nunc praefectust Thebanis legionibus,
<pl. am.  364>	 quicum nupta est Alcumena. Quid ais? quid nomen tibi est?
<pl. am.  365>	 Sosiam vocant Thebani, Davo prognatum patre.
<pl. am.  366>	 Ne tu istic hodie malo tuo compositis mendaciis
<pl. am.  367>	 advenisti, audaciai columen, consutis dolis.
<pl. am.  368>	 Immo equidem tunicis consutis huc advenio, non dolis.
<pl. am.  369>	 At mentiris etiam: certo pedibus, non tunicis venis.
<pl. am.  370>	 Ita profecto. Nunc profecto vapula ob mendacium.
<pl. am.  371>	 Non edepol volo profecto. At pol profecto ingratiis.
<pl. am.  372>	 hoc quidem profecto certum est, non est arbitrarium.
<pl. am.  373>	 Tuam fidem obsecro. Tun te audes Sosiam esse dicere,
<pl. am.  374>	 qui ego sum? Perii. Parum etiam, praeut futurum est, praedicas.
<pl. am.  375>	 quoius nunc es? Tuos, nam pugnis usu fecisti tuom.
<pl. am.  376>	 pro fidem, Thebani cives. Etiam clamas, carnifex?
<pl. am.  377>	 loquere, quid venisti? Vt esset quem tu pugnis caederes.
<pl. am.  378>	 Cuius es? Amphitruonis, inquam, Sosia. Ergo istoc magis,
<pl. am.  379>	 quia , vapulabis: ego sum, non tu, Sosia.
<pl. am.  380>	 Ita di faciant, ut tu potius sis atque ego te ut verberem.
<pl. am.  381>	 Etiam muttis? Iam tacebo. Quis tibi erust? Quem tu voles.
<pl. am.  382>	 Quid igitur? qui nunc vocare? Nemo nisi quem iusseris.
<pl. am.  383>	 Amphitruonis te esse aiebas Sosiam. Peccaveram,
<pl. am.  384>	 nam Amphitruonis socium ne me esse volui dicere.
<pl. am.  385>	 Scibam equidem nullum esse nobis nisi me servom Sosiam.
<pl. am.  386>	 fugit te ratio. Vtinam istuc pugni fecissent tui.
<pl. am.  387>	 Ego sum Sosia ille quem tu dudum esse aiebas mihi.
<pl. am.  388>	 Obsecro ut per pacem liceat te alloqui, ut ne vapulem.
<pl. am.  389>	 Immo indutiae parumper fiant, si quid vis loqui.
<pl. am.  390>	 Non loquar nisi pace facta, quando pugnis plus vales.
<pl. am.  391>	 Dic si quid vis, non nocebo. Tuae fide credo? Meae.
<pl. am.  392>	 Quid si falles? Tum Mercurius Sosiae iratus siet.
<pl. am.  393>	 Animum advorte. nunc licet mihi libere quidvis loqui.
<pl. am.  394>	 Amphitruonis ego sum servos Sosia. Etiam denuo?
<pl. am.  395>	 Pacem feci, foedus feci. vera dico. Vapula.
<pl. am.  396>	 Vt libet quid tibi libet fac, quoniam pugnis plus vales;
<pl. am.  397>	 verum, utut es facturus, hoc quidem hercle haud reticebo tamen.
<pl. am.  398>	 Tu me vivos hodie numquam facies quin sim Sosia.
<pl. am.  399>	 Certe edepol tu me alienabis numquam quin noster siem;
<pl. am.  400>	 nec nobis praeter med alius quisquam est servos Sosia.
<pl. am.  401>	 [qui cum Amphitruone hinc una ieram in exercitum.]
<pl. am.  402>	 Hic homo sanus non est. Quod mihi praedicas vitium, id tibi est.
<pl. am.  403>	 quid, malum, non sum ego servos Amphitruonis Sosia?
<pl. am.  404>	 nonne hac noctu nostra navis huc ex portu Persico
<pl. am.  405>	 venit, quae me advexit? nonne me huc erus misit meus?
<pl. am.  406>	 nonne ego nunc sto ante aedes nostras? non mi est lanterna in manu?
<pl. am.  407>	 non loquor, non vigilo? nonne hic homo modo me pugnis contudit?
<pl. am.  408>	 fecit hercle, nam etiam misero nunc mihi malae dolent.
<pl. am.  409>	 quid igitur ego dubito, aut cur non intro eo in nostram domum?
<pl. am.  410>	 Quid, domum vostram? Ita enim vero. Quin quae dixisti modo
<pl. am.  411>	 omnia : equidem Sosia Amphitruonis sum.
<pl. am.  412>	 nam noctu hac soluta est navis nostra e portu Persico,
<pl. am.  413>	 et ubi Pterela rex regnavit oppidum expugnavimus,
<pl. am.  414>	 et legiones Teloboarum vi pugnando cepimus,
<pl. am.  415>	 et ipsus Amphitruo optruncavit regem Pterelam in proelio.
<pl. am.  416>	 Egomet mihi non credo, cum illaec autumare illum audio;
<pl. am.  417>	 hic quidem certe quae illic sunt res gestae memorat memoriter.
<pl. am.  418>	 sed quid ais? quid Amphitruoni doni a Telobois datum est?
<pl. am.  419>	 Pterela rex qui potitare solitus est patera aurea.
<pl. am.  420>	 Elocutus est. ubi patera nunc est? Est in cistula;
<pl. am.  421>	 Amphitruonis obsignata signo est. Signi dic quid est?
<pl. am.  422>	 Cum quadrigis Sol exoriens. quid me captas, carnufex?
<pl. am.  423>	 Argumentis vicit, aliud nomen quaerundum est mihi.
<pl. am.  424>	 nescio unde haec hic spectavit. iam ego hunc decipiam probe;
<pl. am.  425>	 nam quod egomet solus feci, nec quisquam alius affuit,
<pl. am.  426>	 in tabernaclo, id quidem hodie numquam poterit dicere.
<pl. am.  427>	 si tu Sosia es, legiones cum pugnabant maxume,
<pl. am.  428>	 quid in tabernaclo fecisti? victus sum, si dixeris.
<pl. am.  429>	 Cadus erat vini, inde implevi hirneam. Ingressust viam.
<pl. am.  430>	 Eam ego, ut matre fuerat natum, vini eduxi meri.
<pl. am.  431>	 Factum est illud, ut ego illic vini hirneam ebiberim meri.
<pl. am.  432>	 mira sunt nisi latuit intus illic in illac hirnea.
<pl. am.  433>	 Quid nunc? vincon argumentis, te non esse Sosiam?
<pl. am.  434>	 Tu negas med esse? Quid ego ni negem, qui egomet siem?
<pl. am.  435>	 Per Iovem iuro med esse neque me falsum dicere.
<pl. am.  436>	 At ego per Mercurium iuro, tibi Iovem non credere;
<pl. am.  437>	 nam iniurato scio plus credet mihi quam iurato tibi.
<pl. am.  438>	 Quis ego sum saltem, si non sum Sosia? te interrogo.
<pl. am.  439>	 Vbi ego Sosia nolim esse, tu esto sane Sosia;
<pl. am.  440>	 nunc, quando ego sum, vapulabis, ni hinc abis, ignobilis.
<pl. am.  441>	 Certe edepol, quom illum contemplo et formam cognosco meam,
<pl. am.  442>	 quem ad modum ego sum (saepe in speculum inspexi), nimis similest mei;
<pl. am.  443>	 itidem habet petasum ac vestitum: tam consimilest atque ego;
<pl. am.  444>	 sura, pes, statura, tonsus, oculi, nasum vel labra,
<pl. am.  445>	 malae, mentum, barba, collus: totus. quid verbis opust?
<pl. am.  446>	 si tergum cicatricosum, nihil hoc similist similius.
<pl. am.  447>	 sed quom cogito, equidem certo idem sum qui semper fui.
<pl. am.  448>	 novi erum, novi aedis nostras; sane sapio et sentio.
<pl. am.  449>	 non ego illi obtempero quod loquitur. pultabo foris.
<pl. am.  450>	 Quo agis te? Domum. Quadrigas si nunc inscendas Iovis
<pl. am.  451>	 atque hinc fugias, ita vix poteris effugere infortunium.
<pl. am.  452>	 Nonne erae meae nuntiare quod erus meus iussit licet?
<pl. am.  453>	 Tuae si quid vis nuntiare: hanc nostram adire non sinam.
<pl. am.  454>	 nam si me inritassis, hodie lumbifragium hinc auferes.
<pl. am.  455>	 Abeo potius. di immortales, obsecro vostram fidem,
<pl. am.  456>	 ubi ego perii? ubi immutatus sum? ubi ego formam perdidi?
<pl. am.  457>	 an egomet me illic reliqui, si forte oblitus fui?
<pl. am.  458>	 nam hic quidem omnem imaginem meam, quae antehac fuerat, possidet.
<pl. am.  459>	 vivo fit quod numquam quisquam mortuo faciet mihi.
<pl. am.  460>	 ibo ad portum atque haec uti sunt facta ero dicam meo;
<pl. am.  461>	 nisi etiam is quoque me ignorabit: quod ille faxit Iuppiter,
<pl. am.  462>	 ut ego hodie raso capite calvos capiam pilleum.---
<pl. am.  463>	 Bene prospere hoc hodie operis processit mihi:
<pl. am.  464>	 amovi a foribus maximam molestiam,
<pl. am.  465>	 patri ut liceret tuto illam amplexarier.
<pl. am.  466>	 iam ille illuc ad erum cum Amphitruonem advenerit,
<pl. am.  467>	 narrabit servom hinc sese a foribus Sosiam
<pl. am.  468>	 amovisse; ille adeo illum mentiri sibi
<pl. am.  469>	 credet, neque credet huc profectum, ut iusserat.
<pl. am.  470>	 erroris ambo ego illos et dementiae
<pl. am.  471>	 complebo atque omnem Amphitruonis familiam,
<pl. am.  472>	 adeo usque, satietatem dum capiet pater
<pl. am.  473>	 illius quam amat. igitur demum omnes scient
<pl. am.  474>	 quae facta. denique Alcumenam Iuppiter
<pl. am.  475>	 rediget antiquam coniugi in concordiam.
<pl. am.  476>	 nam Amphitruo actutum uxori turbas conciet
<pl. am.  477>	 atque insimulabit eam probri; tum meus pater
<pl. am.  478>	 eam seditionem illi in tranquillum conferet.
<pl. am.  479>	 nunc de Alcumena dudum quod dixi minus,
<pl. am.  480>	 hodie illa pariet filios geminos duos
<pl. am.  481>	 alter decumo post mense nascetur puer
<pl. am.  482>	 quam seminatust, alter mense septumo;
<pl. am.  483>	 eorum Amphitruonis alter est, alter Iovis:
<pl. am.  484>	 verum minori puero maior est pater,
<pl. am.  485>	 minor maiori. iamne hoc scitis quid siet?
<pl. am.  486>	 sed Alcumenae huius honoris gratia
<pl. am.  487>	 pater curavit uno ut fetu fieret,
<pl. am.  488>	 uno ut labore absolvat aerumnas duas.
<pl. am.  489>	 [et ne in suspicione ponatur stupri
<pl. am.  490>	 et clandestina ut celetur consuetio.]
<pl. am.  491>	 quamquam, ut iam dudum dixi, resciscet tamen
<pl. am.  492>	 Amphitruo rem omnem. quid igitur? nemo id probro
<pl. am.  493>	 profecto ducet Alcumenae; nam deum
<pl. am.  494>	 non par videtur facere, delictum suom
<pl. am.  495>	 suamque ut culpam expetere in mortalem ut sinat.
<pl. am.  496>	 orationem comprimam: crepuit foris.
<pl. am.  497>	 Amphitruo subditivos eccum exit foras
<pl. am.  498>	 cum Alcumena uxore usuraria.
<pl. am.  499>	 Bene vale, Alcumena, cura rem communem, quod facis;
<pl. am.  500>	 atque inperce quaeso: menses iam tibi esse actos vides.
<pl. am.  501>	 mihi necesse est ire hinc; verum quod erit natum tollito.
<pl. am.  502>	 Quid istuc est, mi vir, negoti, quod tu tam subito domo
<pl. am.  503>	 abeas? Edepol haud quod tui me neque domi distaedeat;
<pl. am.  504>	 sed ubi summus imperator non adest ad exercitum,
<pl. am.  505>	 citius quod non facto est usus fit quam quod facto est opus.
<pl. am.  506>	 Nimis hic scitust sycophanta, qui quidem meus sit pater.
<pl. am.  507>	 observatote eum, quam blande mulieri palpabitur.
<pl. am.  508>	 Ecastor te experior quanti facias uxorem tuam.
<pl. am.  509>	 Satin habes, si feminarum nulla est quam aeque diligam?
<pl. am.  510>	 Edepol ne illa si istis rebus te sciat operam dare,
<pl. am.  511>	 ego faxim ted Amphitruonem esse malis, quam Iovem.
<pl. am.  512>	 Experiri istuc mavellem me quam mi memorarier.
<pl. am.  513>	 prius abis quam lectus ubi cubuisti concaluit locus.
<pl. am.  514>	 heri venisti media nocte, nunc abis. hocin placet?
<pl. am.  515>	 Accedam atque hanc appellabo et subparasitabor patri.
<pl. am.  516>	 numquam edepol quemquam mortalem credo ego uxorem suam
<pl. am.  517>	 sic ecflictim amare, proinde ut hic te ecflictim deperit.
<pl. am.  518>	 Carnufex, non ego te novi? abin e conspectu meo?
<pl. am.  519>	 quid tibi hanc curatio est rem, verbero, aut muttitio?
<pl. am.  520>	 quoii ego iam hoc scipione--- Ah noli. Muttito modo.
<pl. am.  521>	 Nequiter paene expedivit prima parasitatio.
<pl. am.  522>	 Verum quod tu dicis, mea uxor, non te mi irasci decet.
<pl. am.  523>	 clanculum abii a legione: operam hanc subrupui tibi,
<pl. am.  524>	 ex me primo ut prima scires, rem ut gessissem publicam.
<pl. am.  525>	 ea tibi omnia enarravi. nisi te amarem plurimum,
<pl. am.  526>	 non facerem. Facitne ut dixi? timidam palpo percutit.
<pl. am.  527>	 Nunc, ne legio persentiscat, clam illuc redeundum est mihi,
<pl. am.  528>	 ne me uxorem praevertisse dicant prae re publica.
<pl. am.  529>	 Lacrimantem ex abitu concinnas tu tuam uxorem. Tace,
<pl. am.  530>	 ne corrumpe oculos, redibo actutum. Id actutum diu est.
<pl. am.  531>	 Non ego te hic lubens relinquo neque abeo abs te. Sentio,
<pl. am.  532>	 nam qua nocte ad me venisti, eadem abis. Cur me tenes?
<pl. am.  533>	 tempus est: exire ex urbe prius quam lucescat volo.
<pl. am.  534>	 nunc tibi hanc pateram, quae dono mi illi ob virtutem data est,
<pl. am.  535>	 Pterela rex qui potitavit, quem ego mea occidi manu,
<pl. am.  536>	 Alcumena, tibi condono. Facis ut alias res soles.
<pl. am.  537>	 ecastor condignum donum, qualest qui donum dedit.
<pl. am.  538>	 Immo sic: condignum donum, qualest cui dono datumst.
<pl. am.  539>	 Pergin autem? nonne ego possum, furcifer, te perdere?
<pl. am.  540>	 Noli amabo, Amphitruo, irasci Sosiae causa mea.
<pl. am.  541>	 Faciam ita ut vis. Ex amore hic admodum quam saevos est.
<pl. am.  542>	 Numquid vis? Vt quom absim me ames, me tuam te absente tamen.
<pl. am.  543>	 Eamus, Amphitruo. lucescit hoc iam. Abi prae, Sosia,
<pl. am.  544>	 iam ego sequar. numquid vis? Etiam: ut actutum advenias. Licet,
<pl. am.  545>	 prius tua opinione hic adero: bonum animum habe.---
<pl. am.  546>	 nunc te, nox, quae me mansisti, mitto uti cedas die,
<pl. am.  547>	 ut mortalis inlucescat luce clara et candida.
<pl. am.  548>	 atque quanto, nox, fuisti longior hac proxuma,
<pl. am.  549>	 tanto brevior dies ut fiat faciam, ut aeque disparet.
<pl. am.  550>	 sed dies e nocte accedat. ibo et Mercurium sequar.---
<pl. am.  551>	 Age i tu secundum. Sequor, subsequor te.
<pl. am.  552>	 Scelestissimum te arbitror. Nam quam ob rem?
<pl. am.  553>	 Quia id quod neque est neque fuit neque futurum est
<pl. am.  554>	 mihi praedicas. Eccere, iam tuatim
<pl. am.  555>	 facis tu, ut tuis nulla apud te fides sit.
<pl. am.  556>	 Quid est? quo modo? iam quidem hercle ego tibi istam
<pl. am.  557>	 scelestam, scelus, linguam abscidam. Tuos sum,
<pl. am.  558>	 proinde ut commodumst et lubet quidque facias;
<pl. am.  559>	 tamen quin loquar haec uti facta sunt hic,
<pl. am.  560>	 numquam ullo modo me potes deterrere.
<pl. am.  561>	 Scelestissime, audes mihi praedicare id,
<pl. am.  562>	 domi te esse nunc, qui hic ades? Vera dico.
<pl. am.  563>	 Malum quod tibi di dabunt, atque ego hodie
<pl. am.  564>	 dabo. Istuc tibist in manu, nam tuos sum.
<pl. am.  565>	 Tun me, verbero, audes erum ludificari?
<pl. am.  566>	 tune id dicere audes, quod nemo umquam homo antehac
<pl. am.  567>	 vidit nec potest fieri, tempore uno
<pl. am.  568>	 homo idem duobus locis ut simul sit?
<pl. am.  569>	 Profecto ut loquor res ita est. Iuppiter te
<pl. am.  570>	 perdat. Quid mali sum, ere, tua ex re promeritus?
<pl. am.  571>	 Rogasne, improbe, etiam, qui ludos facis me?
<pl. am.  572>	 Merito maledicas mihi, si id ita factum est.
<pl. am.  573>	 verum haud mentior, resque uti facta dico.
<pl. am.  574>	 Homo hic ebrius est, ut opinor.
<pl. am.  575>	 Utinam ita essem. Optas quae facta.
<pl. am.  575>	 Egone? Tu istic. ubi bibisti?
<pl. am.  576>	 Nusquam equidem bibi. Quid hoc sit
<pl. am.  576>	 hominis? equidem decies dixi:
<pl. am.  577>	 domi ego sum, inquam, ecquid audis?
<pl. am.  577>	 et apud te adsum Sosia idem.
<pl. am.  578>	 satin hoc plane, satin diserte,
<pl. am.  578>	 ere, nunc videor
<pl. am.  579>	 tibi locutus esse? Vah,
<pl. am.  580>	 apage te a me. Quid est negoti?
<pl. am.  581>	 Pestis te tenet. Nam quor istuc
<pl. am.  582>	 dicis? equidem valeo et salvos
<pl. am.  583>	 sum recte, Amphitruo. At te ego faciam
<pl. am.  584>	 hodie proinde ac meritus es,
<pl. am.  584a>	 ut minus valeas et miser sis,
<pl. am.  584b>	 salvos domum si rediero: iam
<pl. am.  585a>	 sequere sis, erum qui ludificas
<pl. am.  585b>	 dictis delirantibus,
<pl. am.  586>	 qui quoniam erus quod imperavit neglexisti persequi,
<pl. am.  587>	 nunc venis etiam ultro inrisum dominum: quae neque fieri
<pl. am.  588>	 possunt neque fando umquam accepit quisquam profers, carnifex;
<pl. am.  589>	 quoius ego hodie in tergum faxo ista expetant mendacia.
<pl. am.  590>	 Amphitruo, miserrima istaec miseria est servo bono,
<pl. am.  591>	 apud erum qui vera loquitur, si id vi verum vincitur.
<pl. am.  592>	 Quo id, malum, pacto potest nam (mecum argumentis puta)
<pl. am.  593>	 fieri, nunc uti tu et hic sis et domi? id dici volo.
<pl. am.  594>	 Sum profecto et hic et illic. hoc cuivis mirari licet,
<pl. am.  595>	 neque tibi istuc mirum * magis videtur quam mihi.
<pl. am.  596>	 Quo modo? Nihilo, inquam, mirum magis tibi istuc quam mihi;
<pl. am.  597>	 neque, ita me di ament, credebam primo mihimet Sosiae,
<pl. am.  598>	 donec Sosia illic egomet fecit sibi uti crederem.
<pl. am.  599>	 ordine omne, uti quicque actum est, dum apud hostis sedimus,
<pl. am.  600>	 edissertavit. tum formam una abstulit cum nomine.
<pl. am.  601>	 neque lac lactis magis est simile quam ille ego similest mei.
<pl. am.  602>	 nam ut dudum ante lucem a portu me praemisisti domum---
<pl. am.  603>	 Quid igitur? Prius multo ante aedis stabam quam illo adveneram.
<pl. am.  604>	 Quas, malum, nugas? satin tu sanus es? Sic sum ut vides.
<pl. am.  605>	 Huic homini nescio quid est mali mala obiectum manu,
<pl. am.  606>	 postquam a me abiit. Fateor, nam sum obtusus pugnis pessume.
<pl. am.  607>	 Quis te verberavit? Egomet memet, qui nunc sum domi.
<pl. am.  608>	 Cave quicquam, nisi quod rogabo te, mihi responderis.
<pl. am.  609>	 omnium primum iste qui sit Sosia, hoc dici volo.
<pl. am.  610>	 Tuos est servos. Mihi quidem uno te plus etiam est quam volo,
<pl. am.  611>	 neque postquam sum natus habui nisi te servom Sosiam.
<pl. am.  612>	 At ego nunc, Amphitruo, dico: Sosiam servom tuom
<pl. am.  613>	 praeter me alterum, inquam, adveniens faciam ut offendas domi,
<pl. am.  614>	 Davo prognatum patre eodem quo ego sum, forma, aetate item
<pl. am.  615>	 qua ego sum. quid opust verbis? geminus Sosia hic factust tibi.
<pl. am.  616>	 Nimia memoras mira. sed vidistin uxorem meam?
<pl. am.  617>	 Quin intro ire in aedis numquam licitum est. Quis te prohibuit?
<pl. am.  618>	 Sosia ille, quem iam dudum dico, is qui me contudit.
<pl. am.  619>	 Quis istic Sosia est? Ego, inquam. quotiens dicendum est tibi?
<pl. am.  620>	 Sed quid ais? num obdormivisti dudum? Nusquam gentium.
<pl. am.  621>	 Ibi forte istum si vidisses quendam in somnis Sosiam---
<pl. am.  622>	 Non soleo ego somniculose eri imperia persequi.
<pl. am.  623>	 vigilans vidi, vigilans nunc te video, vigilans fabulor,
<pl. am.  624>	 vigilantem ille me iam dudum vigilans pugnis contudit.
<pl. am.  625>	 Quis homo? Sosia, inquam, ego ille. quaeso, nonne intellegis?
<pl. am.  626>	 Qui, malum, intellegere quisquam potis est? ita nugas blatis.
<pl. am.  627>	 Verum actutum nosces, quom illum nosces servom Sosiam.
<pl. am.  628>	 Sequere hac igitur me, nam mi istuc primum exquisito est opus.
<pl. am.  629>	 [sed vide ex navi efferantur quae imperavi iam omnia.
<pl. am.  630>	 Et memor sum et diligens, ut quae imperes compareant;
<pl. am.  631>	 non ego cum vino simitu ebibi imperium tuom.
<pl. am.  632>	 Vtinam di faxint, infecta dicta re eveniant tua.]
<pl. am.  633>	 Satin parva res est voluptatum in vita atque in aetate agunda
<pl. am.  634>	 praequam quod molestum est? ita cuique comparatum est in aetate hominum;
<pl. am.  635>	 ita divis est placitum, voluptatem ut maeror comes consequatur:
<pl. am.  636>	 quin incommodi plus malique ilico adsit, boni si optigit quid.
<pl. am.  637>	 nam ego id nunc experior domo atque ipsa de me scio, cui voluptas
<pl. am.  638>	 parumper datast, dum viri mei mihi potestas videndi fuit
<pl. am.  639>	 noctem unam modo; atque is repente abiit a me hinc ante lucem.
<pl. am.  640>	 sola hic mihi nunc videor, quia ille hinc abest quem ego amo praeter omnes.
<pl. am.  641>	 plus aegri ex abitu viri, quam ex adventu voluptatis cepi.
<pl. am.  641>	 sed hoc me beat
<pl. am.  642>	 saltem, quom perduellis vicit et domum laudis compos revenit:
<pl. am.  643>	 id solacio est.
<pl. am.  644>	 absit, dum modo laude parta
<pl. am.  645>	 domum recipiat se; feram et perferam usque
<pl. am.  646>	 abitum eius animo forti atque offirmato, id modo si mercedis
<pl. am.  647>	 datur mi, ut meus victor vir belli clueat.
<pl. am.  648>	 satis mi esse ducam.
<pl. am.  648>	 virtus praemium est optimum;
<pl. am.  649>	 virtus omnibus rebus anteit profecto:
<pl. am.  650>	 libertas salus vita res et parentes, patria et prognati
<pl. am.  651>	 tutantur, servantur:
<pl. am.  652>	 virtus omnia in sese habet, omnia adsunt
<pl. am.  653>	 bona quem penest virtus.
<pl. am.  654>	 Edepol me uxori exoptatum credo adventurum domum,
<pl. am.  655>	 quae me amat, quam contra amo, praesertim re gesta bene,
<pl. am.  656>	 victis hostibus: quos nemo posse superari ratust,
<pl. am.  657>	 eos auspicio meo atque ductu primo coetu vicimus.
<pl. am.  658>	 certe enim med illi expectatum optato venturum scio.
<pl. am.  659>	 Quid? me non rere expectatum amicae venturum meae?
<pl. am.  660>	 Meus vir hic quidem est. Sequere hac tu me. Nam quid ille revortitur
<pl. am.  661>	 qui dudum properare se aibat? an ille me temptat sciens
<pl. am.  662>	 atque id se volt experiri, suom abitum ut desiderem?
<pl. am.  663>	 ecastor med haud invita se domum recipit suam.
<pl. am.  664>	 Amphitruo, redire ad navem meliust nos. Qua gratia?
<pl. am.  665>	 Quia domi daturus nemo est prandium advenientibus.
<pl. am.  666>	 Qui tibi nunc istuc in mentemst? Quia enim sero advenimus.
<pl. am.  667>	 Qui? Quia Alcumenam ante aedis stare saturam intellego.
<pl. am.  668>	 Gravidam ego illanc hic reliqui quom abeo. Ei perii miser.
<pl. am.  669>	 Quid tibi est? Ad aquam praebendam commodum adveni domum,
<pl. am.  670>	 decumo post mense, ut rationem te putare intellego.
<pl. am.  671>	 Bono animo es. Scin quam bono animo sim? si situlam cepero,
<pl. am.  672>	 numquam edepol tu mihi divini creduis post hunc diem,
<pl. am.  673>	 ni ego illi puteo, si occepso, animam omnem intertraxero.
<pl. am.  674>	 Sequere hac me modo; alium ego isti rei allegabo, ne time.
<pl. am.  675>	 Magis nunc me meum officium facere, si huic eam advorsum, arbitror.
<pl. am.  676>	 Amphitruo uxorem salutat laetus speratam suam,
<pl. am.  677>	 quam omnium Thebis vir unam esse optimam diiudicat,
<pl. am.  678>	 quamque adeo cives Thebani vero rumiferant probam.
<pl. am.  679>	 valuistin usque? exspectatun advenio? Haud vidi magis.
<pl. am.  680>	 exspectatum eum salutat magis haud quicquam quam canem.
<pl. am.  681>	 Et quom te gravidam et quom te pulchre plenam aspicio, gaudeo.
<pl. am.  682>	 Obsecro ecastor, quid tu me deridiculi gratia
<pl. am.  683>	 sic salutas atque appellas, quasi dudum non videris
<pl. am.  684>	 quasique nunc primum recipias te domum huc ex hostibus?
<pl. am.  685>	 [atque me nunc proinde appellas quasi multo post videris?]
<pl. am.  686>	 Immo equidem te nisi nunc hodie nusquam vidi gentium.
<pl. am.  687>	 Cur negas? Quia vera didici dicere. Haud aequom facit
<pl. am.  688>	 qui quod didicit id dediscit. an periclitamini
<pl. am.  689>	 quid animi habeam? sed quid huc vos revortimini tam cito?
<pl. am.  690>	 an te auspicium commoratum est an tempestas continet
<pl. am.  691>	 qui non abiisti ad legiones, ita uti dudum dixeras?
<pl. am.  692>	 Dudum? quam dudum istuc factum est? Temptas. iam dudum, modo.
<pl. am.  693>	 Qui istuc potis est fieri, quaeso, ut dicis: iam dudum, modo?
<pl. am.  694>	 Quid enim censes? te ut deludam contra lusorem meum,
<pl. am.  695>	 qui nunc primum te advenisse dicas, modo qui hinc abieris.
<pl. am.  696>	 Haec quidem deliramenta loquitur. Paulisper mane,
<pl. am.  697>	 dum edormiscat unum somnum. Quaene vigilans somniat?
<pl. am.  698>	 Equidem ecastor vigilo, et vigilans id quod factum est fabulor.
<pl. am.  699>	 nam dudum ante lucem et istunc et te vidi. Quo in loco?
<pl. am.  700>	 Hic in aedibus ubi tu habitas. Numquam factum est. Non taces?
<pl. am.  701>	 quid si e portu navis huc nos dormientis detulit?
<pl. am.  702>	 Etiam tu quoque adsentaris huic? Quid vis fieri?
<pl. am.  703>	 non tu scis? Bacchae bacchanti si velis advorsarier,
<pl. am.  704>	 ex insana insaniorem facies, feriet saepius;
<pl. am.  705>	 si obsequare, una resolvas plaga. At pol qui certa res
<pl. am.  706>	 hanc est obiurgare, quae me hodie advenientem domum
<pl. am.  707>	 noluerit salutare. Inritabis crabrones. Tace.
<pl. am.  708>	 Alcumena, unum rogare te volo. Quid vis roga.
<pl. am.  709>	 Num tibi aut stultitia accessit aut superat superbia?
<pl. am.  710>	 Qui istuc in mentemst tibi ex me, mi vir, percontarier?
<pl. am.  711>	 Quia salutare advenientem me solebas antidhac,
<pl. am.  712>	 appellare, itidem ut pudicae suos viros quae sunt solent.
<pl. am.  713>	 eo more expertem te factam adveniens offendi domi.
<pl. am.  714>	 Ecastor equidem te certo heri advenientem ilico,
<pl. am.  715>	 et salutavi et valuissesne usque exquisivi simul,
<pl. am.  716>	 mi vir, et manum prehendi et osculum tetuli tibi.
<pl. am.  717>	 Tun heri hunc salutavisti? Et te quoque etiam, Sosia.
<pl. am.  718>	 Amphitruo, speravi ego istam tibi parituram filium;
<pl. am.  719>	 verum non est puero gravida. Quid igitur? Insania.
<pl. am.  720>	 Equidem sana sum et deos quaeso, ut salva pariam filium.
<pl. am.  721>	 verum tu malum magnum habebis, si hic suom officium facit:
<pl. am.  722>	 ob istuc omen, ominator, capies quod te condecet.
<pl. am.  723>	 Enim vero praegnati oportet et malum et malum dari,
<pl. am.  724>	 ut quod obrodat sit, animo si male esse occeperit.
<pl. am.  725>	 Tu me heri hic vidisti? Ego, inquam, si vis decies dicere.
<pl. am.  726>	 In somnis fortasse. Immo vigilans vigilantem. Ei misero mihi.
<pl. am.  727>	 Quid tibi est? Delirat uxor. Atra bili percita est.
<pl. am.  728>	 nulla res tam delirantis homines concinnat cito.
<pl. am.  729>	 Vbi primum tibi sensisti, mulier, impliciscier?
<pl. am.  730>	 Equidem ecastor sana et salva sum. Quor igitur praedicas,
<pl. am.  731>	 te heri me vidisse, qui hac noctu in portum advecti sumus?
<pl. am.  732>	 ibi cenavi atque ibi quievi in navi noctem perpetem,
<pl. am.  733>	 neque meum pedem huc intuli etiam in aedis, ut cum exercitu
<pl. am.  734>	 hinc profectus sum ad Teloboas hostis eosque ut vicimus.
<pl. am.  735>	 Immo mecum cenavisti et mecum cubuisti. Quid est?
<pl. am.  736>	 Vera dico. Non de hac quidem hercle re; de aliis nescio.
<pl. am.  737>	 Primulo diluculo abiisti ad legiones. Quo modo?
<pl. am.  738>	 Recte dicit, ut commeminit: somnium narrat tibi.
<pl. am.  739>	 sed, mulier, postquam experrecta es, te prodigiali Iovi
<pl. am.  740>	 aut mola salsa hodie aut ture comprecatam oportuit.
<pl. am.  741>	 Vae capiti tuo. Tua istuc refert---si curaveris.
<pl. am.  742>	 Iterum iam hic in me inclementer dicit, atque id sine malo.
<pl. am.  743>	 Tace tu. tu dic: egone abs te abii hinc hodie cum diluculo?
<pl. am.  744>	 Quis igitur nisi vos narravit mi, illi ut fuerit proelium?
<pl. am.  745>	 An etiam id tu scis? Quippe qui ex te audivi, ut urbem maximam
<pl. am.  746>	 expugnavisses regemque Pterelam tute occideris.
<pl. am.  747>	 Egone istuc dixi? Tute istic, etiam adstante hoc Sosia.
<pl. am.  748>	 Audivistin tu me narrare haec hodie? Vbi ego audiverim?
<pl. am.  749>	 Hanc roga. Me quidem praesente numquam factum est, quod sciam.
<pl. am.  750>	 Mirum quin te adversus dicat. Sosia, age me huc aspice.
<pl. am.  751>	 Specto. Vera volo loqui te, nolo adsentari mihi.
<pl. am.  752>	 audivistin tu hodie me illi dicere ea quae illa autumat?
<pl. am.  753>	 Quaeso edepol, num tu quoque etiam insanis, quom id me interrogas,
<pl. am.  754>	 qui ipsus equidem nunc primum istanc tecum conspicio simul?
<pl. am.  755>	 Quid nunc, mulier? audin illum? Ego vero, ac falsum dicere.
<pl. am.  756>	 Neque tu illi neque mihi viro ipsi credis? Eo fit quia mihi
<pl. am.  757>	 plurimum credo et scio istaec facta proinde ut proloquor.
<pl. am.  758>	 Tun me heri advenisse dicis? Tun te abiisse hodie hinc negas?
<pl. am.  759>	 Nego enim vero, et me advenire nunc primum aio ad te domum.
<pl. am.  760>	 Obsecro, etiamne hoc negabis, te auream pateram mihi
<pl. am.  761>	 dedisse dono hodie, qua te illi donatum esse dixeras?
<pl. am.  762>	 Neque edepol dedi neque dixi; verum ita animatus fui
<pl. am.  763>	 itaque nunc sum, ut ea te patera donem. sed quis istuc tibi
<pl. am.  764>	 dixit? Ego equidem ex te audivi et ex tua accepi manu
<pl. am.  765>	 pateram. Mane, mane, obsecro te. nimis demiror, Sosia,
<pl. am.  766>	 qui illaec illic me donatum esse aurea patera sciat,
<pl. am.  767>	 nisi tu dudum hanc convenisti et narravisti haec omnia.
<pl. am.  768>	 Neque edepol ego dixi neque istam vidi nisi tecum simul.
<pl. am.  769>	 Quid hoc sit hominis? Vin proferri pateram? Proferri volo.
<pl. am.  770>	 Fiat. heus tu, Thessala, intus pateram proferto foras,
<pl. am.  771>	 qua hodie meus vir donavit me. Secede huc tu, Sosia,
<pl. am.  772>	 enim vero illud praeter alia mira miror maxime,
<pl. am.  773>	 si haec habet pateram illam. An etiam credis id, quae in hac cistellula
<pl. am.  774>	 tuo signo obsignata fertur? Salvom signum est? Inspice.
<pl. am.  775>	 Recte, ita est ut obsignavi. Quaeso, quin tu istanc iubes
<pl. am.  776>	 pro cerrita circumferri? Edepol qui facto est opus;
<pl. am.  777>	 nam haec quidem edepol laruarum plenast. Quid verbis opust?
<pl. am.  778>	 em tibi pateram, eccam. Cedo mi. Age aspice huc sis nunciam
<pl. am.  779>	 tu qui quae facta infitiare; quem ego iam hic convincam palam.
<pl. am.  780>	 estne haec patera, qua illi? Summe Iuppiter,
<pl. am.  781>	 quid ego video? haec ea est profecto patera. perii, Sosia.
<pl. am.  782>	 Aut pol haec praestigiatrix multo mulier maxima est
<pl. am.  783>	 aut pateram hic inesse oportet. Agedum, exsolve cistulam.
<pl. am.  784>	 Quid ego istam exsolvam? obsignatast recte, res gesta est bene:
<pl. am.  785>	 tu peperisti Amphitruonem, ego alium peperi Sosiam;
<pl. am.  786>	 nunc si patera pateram peperit, omnes congeminavimus.
<pl. am.  787>	 Certum est aperire atque inspicere. Vide sis signi quid siet,
<pl. am.  788>	 ne posterius in me culpam conferas. Aperi modo;
<pl. am.  789>	 nam haec quidem nos delirantis facere dictis postulat.
<pl. am.  790>	 Vnde haec igitur est nisi abs te quae mihi dono data est?
<pl. am.  791>	 Opus mi est istuc exquisito. Iuppiter, pro Iuppiter.
<pl. am.  792>	 Quid tibi est? Hic patera nulla in cistulast. Quid ego audio?
<pl. am.  793>	 Id quod verumst. At cum cruciatu iam, nisi apparet, tuo.
<pl. am.  794>	 Haec quidem apparet. Quis igitur tibi dedit? Qui me rogat.
<pl. am.  795>	 Me captas, quia tute ab navi clanculum huc alia via
<pl. am.  796>	 praecucurristi, atque hinc pateram tute exemisti atque eam
<pl. am.  797>	 huic dedisti, post hanc rursum obsignasti clanculum.
<pl. am.  798>	 Ei mihi, iam tu quoque huius adiuvas insaniam?
<pl. am.  799>	 ain heri nos advenisse huc? Aio, adveniensque ilico
<pl. am.  800>	 me salutavisti, et ego te, et osculum tetuli tibi.
<pl. am.  801>	 Iam illud non placet principium de osculo. Perge exsequi.
<pl. am.  802>	 Lavisti. Quid postquam lavi? Accubuisti. Euge optime.
<pl. am.  803>	 nunc exquire. Ne interpella. perge porro dicere.
<pl. am.  804>	 Cena adposita est; cenavisti mecum, ego accubui simul.
<pl. am.  805>	 In eodem lecto? In eodem. Ei, non placet convivium.
<pl. am.  806>	 Sine modo argumenta dicat. quid postquam cenavimus?
<pl. am.  807>	 Te dormitare aibas; mensa ablata est, cubitum hinc abiimus.
<pl. am.  808>	 Vbi tu cubuisti? In eodem lecto tecum una in cubiculo.
<pl. am.  809>	 Perdidisti. Quid tibi est? Haec me modo ad mortem dedit.
<pl. am.  810>	 Quid iam, amabo? Ne me appella. Quid tibi est? Perii miser,
<pl. am.  811>	 quia pudicitiae huius vitium me hinc absente est additum.
<pl. am.  812>	 Obsecro ecastor, cur istuc, mi vir, ex ted audio?
<pl. am.  813>	 Vir ego tuos sim? ne me appella, falsa, falso nomine.
<pl. am.  814>	 Haeret haec res, si quidem haec iam mulier facta est ex viro.
<pl. am.  815>	 Quid ego feci, qua istaec propter dicta dicantur mihi?
<pl. am.  816>	 Tute edictas facta tua, ex me quaeris quid deliqueris.
<pl. am.  817>	 Quid ego tibi deliqui, si, cui nupta sum, tecum fui?
<pl. am.  818>	 Tun mecum fueris? quid illac impudente audacius?
<pl. am.  819>	 saltem, tute si pudoris egeas, sumas mutuom.
<pl. am.  820>	 Istuc facinus, quod tu insimulas, nostro generi non decet.
<pl. am.  821>	 tu si me inpudicitiai captas, capere non potes.
<pl. am.  822>	 Pro di immortales, cognoscin tu me saltem, Sosia?
<pl. am.  823>	 Propemodum. Cenavin ego heri in navi in portu Persico?
<pl. am.  824>	 Mihi quoque adsunt testes, qui illud quod ego dicam adsentiant.
<pl. am.  825>	 Nescio quid istuc negoti dicam, nisi si quispiam est
<pl. am.  826>	 Amphitruo alius, qui forte ted hinc absenti tamen
<pl. am.  827>	 tuam rem curet teque absente hic munus fungatur tuom.
<pl. am.  828>	 nam quod de illo subditivo Sosia mirum nimis,
<pl. am.  829>	 certe de istoc Amphitruone iam alterum mirum est magis.
<pl. am.  830>	 Nescio quis praestigiator hanc frustratur mulierem.
<pl. am.  831>	 Per supremi regis regnum iuro et matrem familias
<pl. am.  832>	 Iunonem, quam me vereri et metuere est par maxume,
<pl. am.  833>	 ut mi extra unum te mortalis nemo corpus corpore
<pl. am.  834>	 contigit, quo me impudicam faceret. Vera istaec velim.
<pl. am.  835>	 Vera dico, sed nequiquam, quoniam non vis credere.
<pl. am.  836>	 Mulier es, audacter iuras. Quae non deliquit, decet
<pl. am.  837>	 audacem esse, confidenter pro se et proterve loqui.
<pl. am.  838>	 Satis audacter. Vt pudicam decet. In verbis probas.
<pl. am.  839>	 Non ego illam mihi dotem duco esse, quae dos dicitur,
<pl. am.  840>	 sed pudicitiam et pudorem et sedatum cupidinem,
<pl. am.  841>	 deum metum, parentum amorem et cognatum concordiam,
<pl. am.  842>	 tibi morigera atque ut munifica sim bonis, prosim probis.
<pl. am.  843>	 Ne ista edepol, si haec vera loquitur, examussim est optima.
<pl. am.  844>	 Delenitus sum profecto ita, ut me qui sim nesciam.
<pl. am.  845>	 Amphitruo es profecto, cave sis ne tu te usu perduis:
<pl. am.  846>	 ita nunc homines immutantur, postquam peregre advenimus.
<pl. am.  847>	 Mulier, istam rem inquisitam certum est non amittere.
<pl. am.  848>	 Edepol me libente facies. Quid ais? responde mihi,
<pl. am.  849>	 quid si adduco tuom cognatum huc a navi Naucratem,
<pl. am.  850>	 qui mecum una vectust una navi, atque is si denegat
<pl. am.  851>	 facta quae tu facta dicis, quid tibi aequom est fieri?
<pl. am.  852>	 numquid causam dicis, quin te hoc multem matrimonio?
<pl. am.  853>	 Si deliqui, nulla causa est. Convenit. tu, Sosia,
<pl. am.  854>	 duc hos intro. ego huc ab navi mecum adducam Naucratem.---
<pl. am.  855>	 Nunc quidem praeter nos nemo est. dic mihi verum serio:
<pl. am.  856>	 ecquis alius Sosia intust, qui mei similis siet?
<pl. am.  857>	 Abin hinc a me dignus domino servos? Abeo, si iubes.---
<pl. am.  858>	 Nimis ecastor facinus mirum est, qui illi conlibitum siet
<pl. am.  859>	 meo viro sic me insimulare falso facinus tam malum.
<pl. am.  860>	 quidquid est, iam ex Naucrate cognato id cognoscam meo.---
<pl. am.  861>	 Ego sum ille Amphitruo, cui est servos Sosia,
<pl. am.  862>	 idem Mercurius qui fit, quando commodumst,
<pl. am.  863>	 in superiore qui habito cenaculo,
<pl. am.  864>	 qui interdum fio Iuppiter, quando lubet;
<pl. am.  865>	 huc autem quom extemplo adventum adporto, ilico
<pl. am.  866>	 Amphitruo fio et vestitum immuto meum.
<pl. am.  867>	 nunc huc honoris vostri venio gratia,
<pl. am.  868>	 ne hanc incohatam transigam comoediam;
<pl. am.  869>	 simul Alcumenae, quam vir insontem probri
<pl. am.  870>	 Amphitruo accusat, veni ut auxilium feram:
<pl. am.  871>	 nam mea sit culpa, quod egomet contraxerim,
<pl. am.  872>	 si id Alcumenae innocenti expetat.
<pl. am.  873>	 nunc Amphitruonem memet, ut occepi semel,
<pl. am.  874>	 esse adsimulabo, atque in horum familiam
<pl. am.  875>	 frustrationem hodie iniciam maxumam;
<pl. am.  876>	 post igitur demum faciam res fiat palam
<pl. am.  877>	 atque Alcumenae in tempore auxilium feram
<pl. am.  878>	 faciamque ut uno fetu et quod gravida est viro
<pl. am.  879>	 et me quod gravidast pariat sine doloribus.
<pl. am.  880>	 Mercurium iussi me continuo consequi,
<pl. am.  881>	 si quid vellem imperare. nunc hanc adloquar.
<pl. am.  882>	 Durare nequeo in aedibus. ita me probri,
<pl. am.  883>	 stupri, dedecoris a viro argutam meo!
<pl. am.  884>	 ea quae sunt facta infecta ut reddat clamitat,
<pl. am.  885>	 quae neque sunt facta neque ego in me admisi arguit;
<pl. am.  886>	 atque id me susque deque esse habituram putat.
<pl. am.  887>	 non edepol faciam, neque me perpetiar probri
<pl. am.  888>	 falso insimulatam, quin ego illum aut deseram
<pl. am.  889>	 aut satis faciat mi ille atque adiuret insuper,
<pl. am.  890>	 nolle esse dicta quae in me insontem protulit.
<pl. am.  891>	 Faciundum est mi illud, fieri quod illaec postulat,
<pl. am.  892>	 si me illam amantem ad sese studeam recipere,
<pl. am.  893>	 quando ego quod feci, id factum Amphitruoni offuit
<pl. am.  894>	 atque illi dudum meus amor negotium
<pl. am.  895>	 insonti exhibuit, nunc autem insonti mihi
<pl. am.  896>	 illius ira in hanc et male dicta expetent.
<pl. am.  897>	 Sed eccum video qui me miseram arguit
<pl. am.  898>	 stupri, dedecoris. Te volo, uxor, conloqui.
<pl. am.  899>	 quo te avortisti? * Ita ingenium meumst:
<pl. am.  900>	 inimicos semper osa sum optuerier.
<pl. am.  901>	 Heia autem inimicos? Sic est, vera praedico;
<pl. am.  902>	 nisi etiam hoc falso dici insimulaturus es.
<pl. am.  903>	 Nimis iracunda es. Potin ut abstineas manum?
<pl. am.  904>	 nam certo, si sis sanus aut sapias satis,
<pl. am.  905>	 quam tu impudicam esse arbitrere et praedices,
<pl. am.  906>	 cum ea tu sermonem nec ioco nec serio
<pl. am.  907>	 tibi habeas, nisi sis stultior stultissimo.
<pl. am.  908>	 Si dixi, nihilo magis es, neque ego esse arbitror,
<pl. am.  909>	 et id huc revorti uti me purgarem tibi.
<pl. am.  910>	 nam numquam quicquam meo animo fuit aegrius,
<pl. am.  911>	 quam postquam audivi ted esse iratam mihi.
<pl. am.  912>	 cur dixisti? inquies. ego expediam tibi.
<pl. am.  913>	 non edepol quo te esse impudicam crederem;
<pl. am.  914>	 verum periclitatus sum animum tuom,
<pl. am.  915>	 quid faceres et quo pacto id ferre induceres.
<pl. am.  916>	 equidem ioco illa dixeram dudum tibi,
<pl. am.  917>	 ridiculi causa. vel hunc rogato Sosiam.
<pl. am.  918>	 Quin huc adducis meum cognatum Naucratem,
<pl. am.  919>	 testem quem dudum te adducturum dixeras,
<pl. am.  920>	 te huc non venisse? Si quid dictum est per iocum,
<pl. am.  921>	 non aequom est id te serio praevortier.
<pl. am.  922>	 Ego illud scio quam doluerit cordi meo.
<pl. am.  923>	 Per dexteram tuam te, Alcumena, oro obsecro,
<pl. am.  924>	 da mihi hanc veniam, ignosce, irata ne sies.
<pl. am.  925>	 Ego istaec feci verba virtute irrita;
<pl. am.  926>	 nunc, quando factis me impudicis abstini,
<pl. am.  927>	 ab impudicis dictis avorti volo.
<pl. am.  928>	 valeas, tibi habeas res tuas, reddas meas.
<pl. am.  929>	 iuben mi ire comites? Sanan es? Si non iubes,
<pl. am.  930>	 ibo egomet; comitem mihi Pudicitiam duxero.
<pl. am.  931>	 Mane. arbitratu tuo ius iurandum dabo,
<pl. am.  932>	 me meam pudicam esse uxorem arbitrarier.
<pl. am.  933>	 id ego si fallo, tum te, summe Iuppiter,
<pl. am.  934>	 quaeso, Amphitruoni ut semper iratus sies.
<pl. am.  935>	 A, propitius sit potius. Confido fore;
<pl. am.  936>	 nam ius iurandum verum te advorsum dedi.
<pl. am.  937>	 iam nunc irata non es? Non sum. Bene facis.
<pl. am.  938>	 nam in hominum aetate multa eveniunt huius modi:
<pl. am.  939>	 capiunt voluptates, capiunt rursum miserias;
<pl. am.  940>	 irae interveniunt, redeunt rursum in gratiam.
<pl. am.  941>	 verum irae si quae forte eveniunt huius modi
<pl. am.  942>	 inter eos, rursum si reventum in gratiam est,
<pl. am.  943>	 bis tanto amici sunt inter se quam prius.
<pl. am.  944>	 Primum cavisse oportuit ne diceres,
<pl. am.  945>	 verum eadem si isdem purgas mi, patiunda sunt.
<pl. am.  946>	 Iube vero vasa pura adornari mihi,
<pl. am.  947>	 ut quae apud legionem vota vovi, si domum
<pl. am.  948>	 rediissem salvos, ea ego exsolvam omnia.
<pl. am.  949>	 Ego istuc curabo. Evocate huc Sosiam;
<pl. am.  950>	 gubernatorem qui in mea navi fuit
<pl. am.  951>	 Blepharonem arcessat, qui nobiscum prandeat.
<pl. am.  952>	 is adeo * inpransus ludificabitur,
<pl. am.  953>	 cum ego Amphitruonem collo hinc obstricto traham.
<pl. am.  954>	 Mirum quid solus secum secreto ille agat.
<pl. am.  955>	 atque aperiuntur aedes. exit Sosia.
<pl. am.  956>	 Amphitruo, assum. si quid opus est, impera, imperium exequar.
<pl. am.  957>	 Sosia, optume advenis. Iam pax est inter vos duos?
<pl. am.  958>	 nam quia vos tranquillos video, gaudeo et volup est mihi.
<pl. am.  959>	 atque ita servom par videtur frugi sese instituere:
<pl. am.  960>	 proinde eri ut sint, ipse item sit; voltum e voltu comparet:
<pl. am.  961>	 tristis sit, si eri sint tristes; hilarus sit, si gaudeant.
<pl. am.  962>	 sed age responde: iam vos rediistis in concordiam?
<pl. am.  963>	 Derides, qui scis haec dudum me dixisse per iocum.
<pl. am.  964>	 An id ioco dixisti? equidem serio ac vero ratus.
<pl. am.  965>	 Habui expurigationem; facta pax est. Optume est.
<pl. am.  966>	 Ego rem divinam intus faciam, vota quae sunt. Censeo.
<pl. am.  967>	 Tu gubernatorem a navi huc evoca verbis meis
<pl. am.  968>	 Blepharonem, qui re divina facta mecum prandeat.
<pl. am.  969>	 Iam hic ero, cum illic censebis esse me.--- Actutum huc redi.
<pl. am.  970>	 Numquid vis, quin abeam iam intro, ut apparentur quibus opust?
<pl. am.  971>	 I sane, et quantum potest parata fac sint omnia.
<pl. am.  972>	 Quin venis quando vis intro? faxo haud quicquam sit morae.---
<pl. am.  973>	 Recte loquere et proinde diligentem ut uxorem decet.
<pl. am.  974>	 iam hisce ambo, et servos et era, frustra sunt duo,
<pl. am.  975>	 qui me Amphitruonem rentur esse: errant probe.
<pl. am.  976>	 nunc tu divine huc fac adsis Sosia
<pl. am.  977>	 (audis quae dico, tam etsi praesens non ades),
<pl. am.  978>	 fac Amphitruonem advenientem ab aedibus
<pl. am.  979>	 ut abigas; quovis pacto fac commentus sis.
<pl. am.  980>	 volo deludi illunc, dum cum hac usuraria
<pl. am.  981>	 uxore nunc mihi morigero. haec curata sint
<pl. am.  982>	 fac sis, proinde adeo ut velle med intellegis,
<pl. am.  983>	 atque ut ministres mihi, mihi cum sacruficem.
<pl. am.  984>	 Concedite atque abscedite omnes, de via decedite,
<pl. am.  985>	 nec quisquam tam audax fuat homo, qui obviam obsistat mihi.
<pl. am.  986>	 nam mihi quidem hercle qui minus liceat deo minitarier
<pl. am.  987>	 populo, ni decedat mihi, quam servolo in comoediis?
<pl. am.  988>	 ille navem salvam nuntiat aut irati adventum senis:
<pl. am.  989>	 ego sum Iovi dicto audiens, eius iussu nunc huc me adfero.
<pl. am.  990>	 quam ob rem mihi magis par est via decedere et concedere.
<pl. am.  991>	 pater vocat me, eum sequor, eius dicto imperio sum audiens;
<pl. am.  992>	 ut filium bonum patri esse oportet, itidem ego sum patri.
<pl. am.  993>	 amanti subparasitor, hortor, adsto, admoneo, gaudeo.
<pl. am.  994>	 si quid patri volup est, voluptas ea mi multo maxumast.
<pl. am.  995>	 amat: sapit; recte facit, animo quando obsequitur suo,
<pl. am.  996>	 quod omnis homines facere oportet, dum id modo fiat bono.
<pl. am.  997>	 nunc Amphitruonem volt deludi meus pater: faxo probe
<pl. am.  998>	 iam hic deludetur, spectatores, vobis inspectantibus.
<pl. am.  999>	 capiam coronam mi in caput, adsimulabo me esse ebrium;
<pl. am.  1000>	 atque illuc sursum escendero: inde optume aspellam virum
<pl. am.  1001>	 de supero, cum huc accesserit; faciam ut sit madidus sobrius.
<pl. am.  1002>	 deinde illi actutum sufferet suos servos poenas Sosia:
<pl. am.  1003>	 eum fecisse ille hodie arguet quae ego fecero hic. quid mea?
<pl. am.  1004>	 meo me aequomst morigerum patri, eius studio servire addecet.
<pl. am.  1005>	 sed eccum Amphitruonem, advenit; iam ille hic deludetur probe,
<pl. am.  1006>	 siquidem vos voltis auscultando operam dare.
<pl. am.  1007>	 ibo intro, ornatum capiam qui potis decet;
<pl. am.  1008>	 dein susum ascendam in tectum, ut illum hinc prohibeam.
<pl. am.  1009>	 Naucratem quem convenire volui, in navi non erat,
<pl. am.  1010>	 neque domi neque in urbe invenio quemquam qui illum viderit.
<pl. am.  1011>	 nam omnis plateas perreptavi, gymnasia et myropolia;
<pl. am.  1012>	 apud emporium atque in macello, in palaestra atque in foro,
<pl. am.  1013>	 in medicinis, in tonstrinis, apud omnis aedis sacras
<pl. am.  1014>	 sum defessus quaeritando: nusquam invenio Naucratem.
<pl. am.  1015>	 nunc domum ibo atque ex uxore hanc rem pergam exquirere,
<pl. am.  1016>	 quis fuerit quem propter corpus suom stupri compleverit.
<pl. am.  1017>	 nam me, quam illam quaestionem inquisitam hodie amittere,
<pl. am.  1018>	 mortuom satiust. sed aedis occluserunt. eugepae,
<pl. am.  1019>	 pariter hoc fit atque ut alia facta sunt. feriam foris.
<pl. am.  1020>	 aperite hoc. heus, ecquis hic est? ecquis hoc aperit ostium?
<pl. am.  1021>	 Quis ad fores est? Ego sum. Quid ego sum. Ita loquor. Tibi Iuppiter
<pl. am.  1022>	 dique omnes irati certo sunt, qui sic frangas fores.
<pl. am.  1023>	 Quo modo? Eo modo, ut profecto vivas aetatem miser.
<pl. am.  1024>	 Sosia. Ita, sum Sosia, nisi me esse oblitum existimas.
<pl. am.  1025>	 quid nunc vis? Sceleste, at etiam quid velim, id tu me rogas?
<pl. am.  1026>	 Ita, rogo. paene effregisti, fatue, foribus cardines.
<pl. am.  1027>	 an foris censebas nobis publicitus praeberier?
<pl. am.  1028>	 quid me aspectas, stolide? quid nunc vis tibi? aut quis tu es homo?
<pl. am.  1029>	 Verbero, etiam quis ego sim me rogitas, ulmorum Acheruns?
<pl. am.  1030>	 quem pol ego hodie ob istaec dicta faciam ferventem flagris.
<pl. am.  1031>	 Prodigum te fuisse oportet olim in adulescentia.
<pl. am.  1032>	 Quidum? Quia senecta aetate a me mendicas malum.
<pl. am.  1033>	 Cum cruciatu tuo istaec hodie, verna, verba funditas.
<pl. am.  1034>	 Sacrufico ego tibi. Qui? Quia enim te macto infortunio.
<pl. am.  1034a>	 At ego te cruce et cruciatu mactabo, mastigia.
<pl. am.  1034b>	 Erus Amphitruost occupatus.
<pl. am.  1034c>	 abiendi nunc tibi etiam occasiost.
<pl. am.  1034d>	 Optimo iure infringatur aula cineris in caput.
<pl. am.  1034e>	 Ne tu postules matulam unam tibi aquae infundi in caput.
<pl. am.  1034f>	 . edepol hominem miserum. medicum quaerita.
<pl. am.  1034g>	 Exiuravisti te mihi dixe per iocum.
<pl. am.  1034h>	 Quaeso advenienti morbo medicari iube:
<pl. am.  1034i>	 tu certe aut laruatus aut cerritus es.
<pl. am.  1034j>	 Nisi hoc ita factum est, proinde ut factum esse autumo,
<pl. am.  1034k>	 non causam dico quin vero insimules probri
<pl. am.  1034l>	 Cuius? quae me absente corpus volgavit suom.
<pl. am.  1034m>	 Quid minitabas te facturum, si istas pepulissem fores?
<pl. am.  1034n>	 Ibi scrobes ecfodito tu plus sexagenos in die.
<pl. am.  1034o>	 Noli pessimo precari.
<pl. am.  1034p>	 animam comprime
<pl. am.  1034q>	 Manifestum hunc optorto collo teneo furem flagiti.
<pl. am.  1034r>	 Immo ego hunc, Thebani cives, qui domi uxorem meam
<pl. am.  1034s>	 impudicitia impedivit, teneo, thensaurum stupri.
<pl. am.  1034t>	 Nilne te pudet, sceleste, populi in conspectum ingredi?
<pl. am.  1034u>	 clandestino
<pl. am.  1034v>	 Qui nequeas nostrorum uter sit Amphitruo decernere.
<pl. am.  1035>	 Vos inter vos partite; ego abeo, mihi negotium est;
<pl. am.  1036>	 neque ego umquam usquam tanta mira me vidisse censeo.
<pl. am.  1037>	 Blepharo, quaeso ut advocatus mi adsis neve abeas. Vale.
<pl. am.  1038>	 quid opust me advocato, qui utri sim advocatus nescio?---
<pl. am.  1039>	 Intro ego hinc eo. Alcumena parturit.--- Perii miser.
<pl. am.  1040>	 quid ego faciam, quem advocati iam atque amici deserunt?
<pl. am.  1041>	 numquam edepol me inultus istic ludificabit, quisquis est;
<pl. am.  1042>	 nam iam ad regem recta me ducam resque ut facta est eloquar.
<pl. am.  1043>	 ego pol illum ulciscar hodie Thessalum veneficum,
<pl. am.  1044>	 qui pervorse perturbavit familiae mentem meae.
<pl. am.  1045>	 sed ubi illest? intro edepol abiit, credo ad uxorem meam.
<pl. am.  1046>	 qui me Thebis alter vivit miserior? quid nunc agam,
<pl. am.  1047>	 quem omnes mortales ignorant et ludificant ut lubet.
<pl. am.  1048>	 certumst, intro rumpam in aedis: ubi quemque hominem aspexero,
<pl. am.  1049>	 si ancillam seu servom sive uxorem sive adulterum
<pl. am.  1050>	 seu patrem sive avom videbo, obtruncabo in aedibus.
<pl. am.  1051>	 neque me Iuppiter neque di omnes id prohibebunt, si volent,
<pl. am.  1052>	 quin sic faciam ut constitui. pergam in aedis nunciam.
<pl. am.  1053>	 Spes atque opes vitae meae iacent sepultae in pectore,
<pl. am.  1054>	 neque ullast confidentia iam in corde, quin amiserim;
<pl. am.  1055>	 ita mihi videntur omnia, mare terra caelum, consequi,
<pl. am.  1056>	 iam ut opprimar, ut enicer. me miseram, quid agam nescio.
<pl. am.  1057>	 ita tanta mira in aedibus sunt facta. vae miserae mihi,
<pl. am.  1058>	 animo malest, aquam velim. corrupta sum atque absumpta sum.
<pl. am.  1059>	 caput dolet, neque audio, nec oculis prospicio satis,
<pl. am.  1060>	 nec me miserior femina est neque ulla videatur magis.
<pl. am.  1061>	 ita erae meae hodie contigit. nam ubi parturit, deos sibi invocat,
<pl. am.  1062>	 strepitus, crepitus, sonitus, tonitrus: ut subito, ut propere, ut valide tonuit!
<pl. am.  1063>	 ubi quisque institerat, concidit crepitu. ibi nescio quis maxuma
<pl. am.  1064>	 voce exclamat: Alcumena, adest auxilium, ne time:
<pl. am.  1065>	 et tibi et tuis propitius caeli cultor advenit.
<pl. am.  1066>	 exsurgite inquit qui terrore meo occidistis prae metu.
<pl. am.  1067>	 ut iacui, exsurgo. ardere censui aedis, ita tum confulgebant.
<pl. am.  1068>	 ibi me inclamat Alcumena; iam ea res me horrore adficit,
<pl. am.  1069>	 erilis praevertit metus: accurro, ut sciscam quid velit.
<pl. am.  1070>	 atque illam geminos filios pueros peperisse conspicor;
<pl. am.  1071>	 neque nostrum quisquam sensimus, quom peperit, neque providimus.
<pl. am.  1072>	 sed quid hoc? quis hic est senex, qui ante aedis nostras sic iacet?
<pl. am.  1073>	 numnam hunc percussit Iuppiter?
<pl. am.  1074>	 credo edepol, nam, pro Iuppiter, sepultust quasi sit mortuos.
<pl. am.  1075>	 ibo et cognoscam, quisquis est. Amphitruo hic quidem est erus meus.
<pl. am.  1076>	 Amphitruo. Perii. Surge. Interii. Cedo manum. Quis me tenet?
<pl. am.  1077>	 Tua Bromia ancilla. Totus timeo, ita me increpuit Iuppiter.
<pl. am.  1078>	 nec secus est, quasi si ab Acherunte veniam. sed quid tu foras
<pl. am.  1079>	 egressa es? Eadem nos formido timidas terrore impulit
<pl. am.  1080>	 in aedibus, tu ubi habitas. nimia mira vidi. vae mihi,
<pl. am.  1081>	 Amphitruo, ita mihi animus etiam nunc abest. Agedum expedi:
<pl. am.  1082>	 scin me tuom esse erum Amphitruonem? Scio. Vide etiam nunc. Scio.
<pl. am.  1083>	 Haec sola sanam mentem gestat meorum familiarium.
<pl. am.  1084>	 Immo omnes sani sunt profecto. At me uxor insanum facit
<pl. am.  1085>	 suis foedis factis. At ego faciam, tu idem ut aliter praedices,
<pl. am.  1086>	 Amphitruo, piam et pudicam esse tuam uxorem ut scias.
<pl. am.  1087>	 de ea re signa atque argumenta paucis verbis eloquar.
<pl. am.  1088>	 omnium primum: Alcumena geminos peperit filios.
<pl. am.  1089>	 Ain tu, geminos? Geminos. Di me servant. Sine me dicere,
<pl. am.  1090>	 ut scias tibi tuaeque uxori deos esse omnis propitios.
<pl. am.  1091>	 Loquere. Postquam parturire hodie uxor occepit tua,
<pl. am.  1092>	 ubi utero exorti dolores, ut solent puerperae
<pl. am.  1093>	 invocat deos immortales, ut sibi auxilium ferant,
<pl. am.  1094>	 manibus puris, capite operto. ibi continuo contonat
<pl. am.  1095>	 sonitu maxumo; aedes primo ruere rebamur tuas.
<pl. am.  1096>	 aedes totae confulgebant tuae, quasi essent aureae.
<pl. am.  1097>	 Quaeso absolvito hinc me extemplo, quando satis deluseris.
<pl. am.  1098>	 quid fit deinde? Dum haec aguntur, interea uxorem tuam
<pl. am.  1099>	 neque gementem neque plorantem nostrum quisquam audivimus;
<pl. am.  1100>	 ita profecto sine dolore peperit. Iam istuc gaudeo,
<pl. am.  1101>	 utut erga me merita est. Mitte ista atque haec quae dicam accipe.
<pl. am.  1102>	 postquam peperit, pueros lavere iussit nos. occepimus.
<pl. am.  1103>	 sed puer ille quem ego lavi, ut magnust et multum valet!
<pl. am.  1104>	 neque eum quisquam colligare quivit incunabulis.
<pl. am.  1105>	 Nimia mira memoras; si istaec vera sunt, divinitus
<pl. am.  1106>	 non metuo quin meae uxori latae suppetiae sient.
<pl. am.  1107>	 Magis iam faxo mira dices. postquam in cunas conditust,
<pl. am.  1108>	 devolant angues iubati deorsum in impluvium duo
<pl. am.  1109>	 maximi: continuo extollunt ambo capita. Ei mihi.
<pl. am.  1110>	 Ne pave. sed angues oculis omnis circumvisere.
<pl. am.  1111>	 postquam pueros conspicati, pergunt ad cunas citi.
<pl. am.  1112>	 ego cunas recessim rursum vorsum trahere et ducere,
<pl. am.  1113>	 metuens pueris, mihi formidans; tantoque angues acrius
<pl. am.  1114>	 persequi. postquam conspexit angues ille alter puer,
<pl. am.  1115>	 citus e cunis exilit, facit recta in anguis impetum:
<pl. am.  1116>	 alterum altera prehendit eos manu perniciter.
<pl. am.  1117>	 Mira memoras, nimis formidolosum facinus praedicas;
<pl. am.  1118>	 nam mihi horror membra misero percipit dictis tuis.
<pl. am.  1119>	 quid fit deinde? porro loquere. Puer ambo angues enicat.
<pl. am.  1120>	 dum haec aguntur, voce clara exclamat uxorem tuam---
<pl. am.  1121>	 Quis homo? Summus imperator divom atque hominum Iuppiter.
<pl. am.  1122>	 is se dixit cum Alcumena clam consuetum cubitibus,
<pl. am.  1123>	 eumque filium suom esse qui illos angues vicerit;
<pl. am.  1124>	 alterum tuom esse dixit puerum. Pol me haud paenitet,
<pl. am.  1125>	 si licet boni dimidium mihi dividere cum Iove.
<pl. am.  1126>	 abi domum, iube vasa pura actutum adornari mihi,
<pl. am.  1127>	 ut Iovis supremi multis hostiis pacem expetam.
<pl. am.  1128>	 ego Teresiam coniectorem advocabo et consulam
<pl. am.  1129>	 quid faciundum censeat; simul hanc rem ut facta est eloquar.
<pl. am.  1130>	 sed quid hoc? quam valide tonuit. di, obsecro vostram fidem.
<pl. am.  1131>	 Bono animo es, adsum auxilio, Amphitruo, tibi et tuis:
<pl. am.  1132>	 nihil est quod timeas. hariolos, haruspices
<pl. am.  1133>	 mitte omnes; quae futura et quae facta eloquar,
<pl. am.  1134>	 multo adeo melius quam illi, quom sum Iuppiter.
<pl. am.  1135>	 primum omnium Alcumenae usuram corporis
<pl. am.  1136>	 cepi, et concubitu gravidam feci filio.
<pl. am.  1137>	 tu gravidam item fecisti, cum in exercitum
<pl. am.  1138>	 : uno partu duos peperit simul.
<pl. am.  1139>	 eorum alter, nostro qui est susceptus semine,
<pl. am.  1140>	 suis factis te immortali adficiet gloria.
<pl. am.  1141>	 tu cum Alcumena uxore antiquam in gratiam
<pl. am.  1142>	 redi: haud promeruit quam ob rem vitio vorteres;
<pl. am.  1143>	 mea vi subactast facere. ego in caelum migro.---
<pl. am.  1144>	 Faciam ita ut iubes et te oro, promissa ut serves tua.
<pl. am.  1145>	 ibo ad uxorem intro, missum facio Teresiam senem.
<pl. am.  1146>	 nunc, spectatores, Iovis summi causa clare plaudite.
