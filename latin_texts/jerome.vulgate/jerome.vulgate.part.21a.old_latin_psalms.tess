<Vulgate Old Latin Psalms.1.1> beatus vir qui non abiit in consilio impiorum et in via peccatorum non stetit in cathedra derisorum non sedit;
<Vulgate Old Latin Psalms.1.2> sed in lege Domini voluntas eius et in lege eius meditabitur die ac nocte;
<Vulgate Old Latin Psalms.1.3> et erit tamquam lignum transplantatum iuxta rivulos aquarum quod fructum suum dabit in tempore suo et folium eius non defluet et omne quod fecerit prosperabitur;
<Vulgate Old Latin Psalms.1.4> non sic impii sed tamquam pulvis quem proicit ventus;
<Vulgate Old Latin Psalms.1.5> propterea non resurgent impii in iudicio neque peccatores in congregatione iustorum;
<Vulgate Old Latin Psalms.1.6> quoniam novit Dominus viam iustorum et iter impiorum peribit;
<Vulgate Old Latin Psalms.2.1> quare turbabuntur gentes et tribus meditabuntur inania;
<Vulgate Old Latin Psalms.2.2> consurgent reges terrae et principes tractabunt pariter adversum Dominum et adversum christum eius;
<Vulgate Old Latin Psalms.2.3> disrumpamus vincula eorum et proiciamus a nobis laqueos eorum;
<Vulgate Old Latin Psalms.2.4> habitator caeli ridebit Dominus subsannabit eos;
<Vulgate Old Latin Psalms.2.5> tunc loquetur ad eos in ira sua et in furore suo conturbabit eos;
<Vulgate Old Latin Psalms.2.6> ego autem orditus sum regem meum super Sion montem sanctum suum adnuntiabo Dei praeceptum;
<Vulgate Old Latin Psalms.2.7> Dominus dixit ad me filius meus es tu ego hodie genui te;
<Vulgate Old Latin Psalms.2.8> postula a me et dabo tibi gentes hereditatem tuam et possessionem tuam terminos terrae;
<Vulgate Old Latin Psalms.2.9> pasces eos in virga ferrea ut vas figuli conteres eos;
<Vulgate Old Latin Psalms.2.10> nunc ergo reges intellegite erudimini iudices terrae;
<Vulgate Old Latin Psalms.2.11> servite Domino in timore et exultate in tremore;
<Vulgate Old Latin Psalms.2.12> adorate pure ne forte irascatur et pereatis de via;
<Vulgate Old Latin Psalms.2.13> cum exarserit post paululum furor eius beati omnes qui sperant in eum;
<Vulgate Old Latin Psalms.3.1> canticum David cum fugeret a facie Abessalon filii sui;
<Vulgate Old Latin Psalms.3.2> Domine quare multiplicati sunt hostes mei multi consurgunt adversus me;
<Vulgate Old Latin Psalms.3.3> multi dicunt animae meae non est salus huic in Deo semper;
<Vulgate Old Latin Psalms.3.4> tu autem Domine clipeus circa me gloria mea et exaltans caput meum;
<Vulgate Old Latin Psalms.3.5> voce mea ad Dominum clamabo et exaudiet me de monte sancto suo semper;
<Vulgate Old Latin Psalms.3.6> ego dormivi et soporatus sum evigilavi quia Dominus sustentavit me;
<Vulgate Old Latin Psalms.3.7> non timebo milia populi quae circumdederunt me surge Domine salvum me fac Deus meus;
<Vulgate Old Latin Psalms.3.8> quia percussisti omnium inimicorum meorum maxillam dentes impiorum confregisti;
<Vulgate Old Latin Psalms.3.9> Domini est salus super populum tuum benedictio tua semper;
<Vulgate Old Latin Psalms.4.1> victori in psalmis canticum David;
<Vulgate Old Latin Psalms.4.2> invocante me exaudi me Deus iustitiae meae in tribulatione dilatasti mihi miserere mei et exaudi orationem meam;
<Vulgate Old Latin Psalms.4.3> filii viri usquequo incliti mei ignominiose diligitis vanitatem quaerentes mendacium semper;
<Vulgate Old Latin Psalms.4.4> et cognoscite quoniam mirabilem reddidit Dominus sanctum suum Dominus exaudiet cum clamavero ad eum;
<Vulgate Old Latin Psalms.4.5> irascimini et nolite peccare loquimini in cordibus vestris super cubilia vestra et tacete semper;
<Vulgate Old Latin Psalms.4.6> sacrificate sacrificium iustitiae et fidite in Domino multi dicunt quis ostendit nobis bonum;
<Vulgate Old Latin Psalms.4.7> leva super nos lucem vultus tui Domine dedisti laetitiam in corde meo;
<Vulgate Old Latin Psalms.4.8> in tempore frumentum et vinum eorum multiplicata sunt;
<Vulgate Old Latin Psalms.4.9> in pace simul requiescam et dormiam;
<Vulgate Old Latin Psalms.4.10> quia tu Domine specialiter securum habitare fecisti me;
<Vulgate Old Latin Psalms.5.1> victori pro hereditatibus canticum David;
<Vulgate Old Latin Psalms.5.2> verba mea audi Domine intellege murmur meum;
<Vulgate Old Latin Psalms.5.3> rex meus et Deus meus;
<Vulgate Old Latin Psalms.5.4> quia te deprecor Domine mane audies vocem meam;
<Vulgate Old Latin Psalms.5.5> mane praeparabor ad te et contemplabor quoniam non es deus volens iniquitatem tu;
<Vulgate Old Latin Psalms.5.6> nec habitabit iuxta te malignus non stabunt iniqui in conspectu oculorum tuorum;
<Vulgate Old Latin Psalms.5.7> odisti omnes operantes iniquitatem perdes loquentes mendacium virum sanguinum et dolosum abominabitur Dominus;
<Vulgate Old Latin Psalms.5.8> ego autem in multitudine misericordiae tuae introibo in domum tuam adorabo in templo sancto tuo in timore tuo;
<Vulgate Old Latin Psalms.5.9> Domine deduc me in iustitia tua propter insidiatores meos dirige ante faciem meam viam tuam;
<Vulgate Old Latin Psalms.5.10> non est enim in ore eorum rectum interiora eorum insidiae;
<Vulgate Old Latin Psalms.5.11> sepulchrum patens guttur eorum linguam suam levificant condemna eos Deus decidant a consiliis suis iuxta multitudinem scelerum eorum expelle eos quoniam provocaverunt te;
<Vulgate Old Latin Psalms.5.12> et laetentur omnes qui sperant in te in perpetuum laudabunt et proteges eos et laetabuntur in te qui diligunt nomen tuum;
<Vulgate Old Latin Psalms.5.13> quia tu benedices iusto Domine ut scuto placabilitatis coronabis eum;
<Vulgate Old Latin Psalms.6.1> victori in psalmis super octava canticum David;
<Vulgate Old Latin Psalms.6.2> Domine ne in furore tuo arguas me neque in ira tua corripias me;
<Vulgate Old Latin Psalms.6.3> miserere mei Domine quoniam infirmus sum sana me Domine quoniam conturbata sunt ossa mea;
<Vulgate Old Latin Psalms.6.4> et anima mea turbata est valde et tu Domine usquequo;
<Vulgate Old Latin Psalms.6.5> revertere Domine erue animam meam salva me propter misericordiam tuam;
<Vulgate Old Latin Psalms.6.6> quoniam non est in morte recordatio tui in inferno quis confitebitur tibi;
<Vulgate Old Latin Psalms.6.7> laboravi in gemitu meo natare faciam tota nocte lectulum meum lacrimis meis stratum meum rigabo;
<Vulgate Old Latin Psalms.6.8> caligavit prae amaritudine oculus meus consumptus sum ab universis hostibus meis;
<Vulgate Old Latin Psalms.6.9> recedite a me omnes qui operamini iniquitatem quia audivit Dominus vocem fletus mei;
<Vulgate Old Latin Psalms.6.10> audivit Dominus deprecationem meam Dominus orationem meam suscipiet;
<Vulgate Old Latin Psalms.6.11> confundantur et conturbentur vehementer omnes inimici mei revertantur et confundantur subito;
<Vulgate Old Latin Psalms.7.1> pro ignoratione David quod cecinit Domino super verbis Aethiopis filii Iemini;
<Vulgate Old Latin Psalms.7.2> Domine Deus meus in te speravi salva me ab omnibus persequentibus me et libera me;
<Vulgate Old Latin Psalms.7.3> ne forte capiat ut leo animam meam laceret et non sit qui eruat;
<Vulgate Old Latin Psalms.7.4> Domine Deus meus si feci istud si est iniquitas in manibus meis;
<Vulgate Old Latin Psalms.7.5> si reddidi retribuentibus mihi malum et dimisi hostes meos vacuos;
<Vulgate Old Latin Psalms.7.6> persequatur inimicus animam meam et adprehendat et conculcet in terra vitam meam et gloriam meam in pulverem conlocet semper;
<Vulgate Old Latin Psalms.7.7> surge Domine in furore tuo elevare indignans super hostes meos et consurge ad me iudicio quod mandasti;
<Vulgate Old Latin Psalms.7.8> et congregatio tribuum circumdet te et pro hac in altum revertere;
<Vulgate Old Latin Psalms.7.9> Dominus iudicabit populos iudica me Domine secundum iustitiam meam et secundum simplicitatem meam quae est in me;
<Vulgate Old Latin Psalms.7.10> consumatur malum iniquorum et confirmetur iustitia probator cordis et renum Deus iustus;
<Vulgate Old Latin Psalms.7.11> clipeus meus in Deo qui salvat rectos corde;
<Vulgate Old Latin Psalms.7.12> Deus iudex iustus et fortis comminans tota die;
<Vulgate Old Latin Psalms.7.13> non convertenti gladium suum acuet arcum suum tetendit et paravit illum;
<Vulgate Old Latin Psalms.7.14> et in ipso praeparavit vasa mortis sagittas suas ad conburendum operatus est;
<Vulgate Old Latin Psalms.7.15> ecce parturit iniquitatem et concepto dolore peperit mendacium;
<Vulgate Old Latin Psalms.7.16> lacum aperuit et effodit eum et incidet in interitum quem operatus est;
<Vulgate Old Latin Psalms.7.17> revertetur dolor suus in caput eius et super verticem eius iniquitas sua descendet;
<Vulgate Old Latin Psalms.7.18> confitebor Domino secundum iustitiam eius et cantabo nomini Domini altissimi;
<Vulgate Old Latin Psalms.8.1> victori pro torcularibus canticum David;
<Vulgate Old Latin Psalms.8.2> Domine Dominator noster quam grande est nomen tuum in universa terra qui posuisti gloriam tuam super caelos;
<Vulgate Old Latin Psalms.8.3> ex ore infantium et lactantium perfecisti laudem propter adversarios meos ut quiescat inimicus et ultor;
<Vulgate Old Latin Psalms.8.4> videbo enim caelos tuos opera digitorum tuorum lunam et stellas quae fundasti;
<Vulgate Old Latin Psalms.8.5> quid est homo quoniam recordaris eius vel filius hominis quoniam visitas eum;
<Vulgate Old Latin Psalms.8.6> minues eum paulo minus a Deo gloria et decore coronabis eum;
<Vulgate Old Latin Psalms.8.7> dabis ei potestatem super opera manuum tuarum;
<Vulgate Old Latin Psalms.8.8> cuncta posuisti sub pedibus eius oves et armenta omnia insuper et animalia agri;
<Vulgate Old Latin Psalms.8.9> aves caeli et pisces maris qui pertranseunt semitas ponti;
<Vulgate Old Latin Psalms.8.10> Domine Dominator noster quam grande est nomen tuum in universa terra;
<Vulgate Old Latin Psalms.9.1> victori pro morte filii canticum David;
<Vulgate Old Latin Psalms.9.2> confitebor Domino in toto corde meo narrabo omnia mirabilia tua;
<Vulgate Old Latin Psalms.9.3> laetabor et gaudebo in te canam nomini tuo Altissimi;
<Vulgate Old Latin Psalms.9.4> cum ceciderint inimici mei retrorsum et corruerint et perierint a facie tua;
<Vulgate Old Latin Psalms.9.5> fecisti enim iudicium meum et causam meam sedisti super solium iudex iustitiae;
<Vulgate Old Latin Psalms.9.6> increpuisti gentes periit impius nomen eorum delisti in sempiternum et iugiter;
<Vulgate Old Latin Psalms.9.7> conpletae sunt solitudines in finem et civitates subvertisti periit memoria eorum cum ipsis;
<Vulgate Old Latin Psalms.9.8> Dominus autem in sempiternum sedebit stabilivit ad iudicandum solium suum;
<Vulgate Old Latin Psalms.9.9> et ipse iudicat orbem in iustitia iudicat populos in aequitatibus;
<Vulgate Old Latin Psalms.9.10> et erit Dominus elevatio oppresso elevatio oportuna in angustia;
<Vulgate Old Latin Psalms.9.11> et confident in te qui noverunt nomen tuum quoniam non dereliquisti quaerentes te Domine;
<Vulgate Old Latin Psalms.9.12> cantate Domino habitatori Sion adnuntiate in populis commutationes eius;
<Vulgate Old Latin Psalms.9.13> quoniam quaerens sanguinem eorum recordatus est nec oblitus est clamoris pauperum;
<Vulgate Old Latin Psalms.9.14> misertus est mei Dominus vidit adflictionem meam ex inimicis meis;
<Vulgate Old Latin Psalms.9.15> qui exaltat me de portis mortis ut narrem omnes laudes tuas in portis filiae Sion;
<Vulgate Old Latin Psalms.9.16> exultabo in salutari tuo demersae sunt gentes in interitu quem fecerunt in rete quod absconderant captus est pes eorum;
<Vulgate Old Latin Psalms.9.17> agnitus est Dominus iudicium faciens in opere manuum suarum corruit impius sonitu sempiterno;
<Vulgate Old Latin Psalms.9.18> convertantur impii in infernum omnes gentes quae oblitae sunt Deum;
<Vulgate Old Latin Psalms.9.19> quoniam non in aeternum oblivioni erit pauper expectatio pauperum non peribit in perpetuum;
<Vulgate Old Latin Psalms.9.20> surge Domine non confortetur homo iudicentur gentes ante faciem tuam;
<Vulgate Old Latin Psalms.9.21> pone Domine terrorem eis sciant gentes homines se esse semper;
<Vulgate Old Latin Psalms.9.22> quare Domine stas a longe dispicis in temporibus angustiae;
<Vulgate Old Latin Psalms.9.23> in superbia impii ardet pauper capiantur in sceleribus quae cogitaverunt;
<Vulgate Old Latin Psalms.9.24> quia laudavit impius desiderium animae suae et avarus adplaudens sibi;
<Vulgate Old Latin Psalms.9.25> blasphemavit Dominum impius secundum altitudinem furoris sui non requiret;
<Vulgate Old Latin Psalms.9.26> nec est Deus in omnibus cogitationibus eius parturiunt viae eius in omni tempore longe sunt iudicia tua a facie eius omnes inimicos suos dispicit;
<Vulgate Old Latin Psalms.9.27> loquitur in corde suo non movebor in generatione et generatione ero sine malo;
<Vulgate Old Latin Psalms.9.28> maledictione os eius plenum est et dolis et avaritia sub lingua eius dolor et iniquitas;
<Vulgate Old Latin Psalms.9.29> sedet insidians iuxta vestibula in absconditis ut interficiat innocentem;
<Vulgate Old Latin Psalms.9.30> oculi eius robustos tuos circumspiciunt insidiatur in abscondito quasi leo in cubili insidiatur ut rapiat pauperem rapiet pauperem cum adtraxerit eum ad rete suum;
<Vulgate Old Latin Psalms.9.31> et confractum subiciet et inruet viribus suis valenter;
<Vulgate Old Latin Psalms.9.32> dixit in corde suo oblitus est Deus abscondit faciem suam non respiciet in perpetuum;
<Vulgate Old Latin Psalms.9.33> surge Domine Deus leva manum tuam noli oblivisci pauperum;
<Vulgate Old Latin Psalms.9.34> quare blasphemat impius Deum dicens in corde suo quod non requirat;
<Vulgate Old Latin Psalms.9.35> vides quia tu laborem et furorem respicis ut detur in manu tua tibi relinquuntur fortes tui pupillo tu es factus adiutor;
<Vulgate Old Latin Psalms.9.36> contere brachium impii et maligni quaeres impietatem eius et non invenies;
<Vulgate Old Latin Psalms.9.37> Dominus rex saeculi et aeternitatis perierunt gentes de terra eius;
<Vulgate Old Latin Psalms.9.38> desiderium pauperum audit Dominus praeparasti ut cor eorum audiat auris tua;
<Vulgate Old Latin Psalms.9.39> ut iudices pupillum et oppressum et nequaquam ultra superbiat homo de terra;
<Vulgate Old Latin Psalms.10.1> victori David;
<Vulgate Old Latin Psalms.10.2> in Domino speravi quomodo dicitis animae meae transvola in montem ut avis;
<Vulgate Old Latin Psalms.10.3> quia ecce impii tetenderunt arcum posuerunt sagittam suam super nervum ut sagittent in abscondito rectos corde;
<Vulgate Old Latin Psalms.10.4> quia leges dissipatae sunt iustus quid operatus est;
<Vulgate Old Latin Psalms.10.5> Dominus in templo sancto suo Dominus in caelo thronus eius oculi eius vident palpebrae eius probant filios hominum;
<Vulgate Old Latin Psalms.10.6> Dominus iustum probat impium autem et diligentem iniquitatem odit anima eius;
<Vulgate Old Latin Psalms.10.7> pluet super peccatores laqueos ignis et sulphur et spiritus tempestatum pars calicis eorum;
<Vulgate Old Latin Psalms.10.8> quoniam iustus Dominus iustitias dilexit rectum videbunt facies eorum;
<Vulgate Old Latin Psalms.11.1> victori pro octava canticum David;
<Vulgate Old Latin Psalms.11.2> salva Domine quoniam defecit sanctus quoniam inminuti sunt fideles a filiis hominum;
<Vulgate Old Latin Psalms.11.3> frustra loquuntur unusquisque proximo suo labium subdolum in corde et corde locuti sunt;
<Vulgate Old Latin Psalms.11.4> disperdat Dominus omnia labia dolosa linguam magniloquam;
<Vulgate Old Latin Psalms.11.5> qui dixerunt linguam nostram roboremus labia nostra nobiscum sunt quis dominus noster est;
<Vulgate Old Latin Psalms.11.6> propter vastitatem inopum et gemitum pauperum nunc consurgam dicit Dominus ponam in salutari auxilium eorum;
<Vulgate Old Latin Psalms.11.7> eloquia Domini eloquia munda argentum igne probatum separatum a terra colatum septuplum;
<Vulgate Old Latin Psalms.11.8> tu Domine custodies ea servabis nos a generatione hac in aeternum;
<Vulgate Old Latin Psalms.11.9> in circuitu impii ambulabunt cum exaltati fuerint vilissimi filiorum hominum;
<Vulgate Old Latin Psalms.12.1> victori canticum David usquequo Domine oblivisceris mei penitus usquequo abscondes faciem tuam a me;
<Vulgate Old Latin Psalms.12.2> usquequo ponam consilia in anima mea dolorem in corde meo per diem;
<Vulgate Old Latin Psalms.12.3> usquequo exaltabitur inimicus meus super me;
<Vulgate Old Latin Psalms.12.4> convertere exaudi me Domine Deus meus inlumina oculos meos ne umquam obdormiam in mortem;
<Vulgate Old Latin Psalms.12.5> nequando dicat inimicus meus praevalui adversus eum hostes mei exultabunt cum motus fuero;
<Vulgate Old Latin Psalms.12.6> ego autem in misericordia tua confido exultabit cor meum in salutari tuo cantabo Domino quia reddidit mihi;
<Vulgate Old Latin Psalms.13.1> victori David dixit stultus in corde suo non est Deus corrupti sunt et abominabiles facti sunt studiose non est qui faciat bonum;
<Vulgate Old Latin Psalms.13.2> Dominus de caelo prospexit super filios hominum ut videret si esset intellegens requirens Deum;
<Vulgate Old Latin Psalms.13.3> omnes recesserunt simul conglutinati sunt non est qui faciat bonum non est usque ad unum;
<Vulgate Old Latin Psalms.13.4> nonne cognoscent omnes qui operantur iniquitatem qui devorant populum meum ut cibum panis;
<Vulgate Old Latin Psalms.13.5> Dominum non invocaverunt ibi timebunt formidine;
<Vulgate Old Latin Psalms.13.6> quoniam Deus in generatione iusta est consilium pauperum confudistis quoniam Dominus spes eius est;
<Vulgate Old Latin Psalms.13.7> quis dabit de Sion salutem Israhel quando reduxerit Dominus captivitatem populi sui exultabit Iacob et laetabitur Israhel;
<Vulgate Old Latin Psalms.14.1> canticum David Domine quis peregrinabitur in tentorio tuo et quis habitabit in monte sancto tuo;
<Vulgate Old Latin Psalms.14.2> qui ingreditur sine macula et operatur iustitiam;
<Vulgate Old Latin Psalms.14.3> loquiturque veritatem in corde suo qui non est facilis in lingua sua neque fecit amico suo malum et obprobrium non sustinuit super vicino suo;
<Vulgate Old Latin Psalms.14.4> dispicitur oculis eius inprobus timentes autem Dominum glorificat iurat ut se adfligat et non mutat;
<Vulgate Old Latin Psalms.14.5> pecuniam suam non dedit ad usuram et munera adversum innoxium non accepit qui facit haec non movebitur in aeternum;
<Vulgate Old Latin Psalms.15.1> humilis et simplicis David custodi me Deus quoniam speravi in te;
<Vulgate Old Latin Psalms.15.2> dicens Deo Dominus meus es tu bene mihi non est sine te;
<Vulgate Old Latin Psalms.15.3> sanctis qui in terra sunt et magnificis omnis voluntas mea in eis;
<Vulgate Old Latin Psalms.15.4> multiplicabuntur idola eorum post tergum sequentium non litabo libamina eorum de sanguine neque adsumam nomina eorum in labiis meis;
<Vulgate Old Latin Psalms.15.5> Dominus pars hereditatis meae et calicis mei tu possessor sortis meae;
<Vulgate Old Latin Psalms.15.6> lineae ceciderunt mihi in pulcherrimis et hereditas speciosissima mea est;
<Vulgate Old Latin Psalms.15.7> benedicam Domino qui dedit consilium mihi insuper et noctibus erudierunt me renes mei;
<Vulgate Old Latin Psalms.15.8> proponebam in conspectu meo semper quia a dextris meis est ne commovear;
<Vulgate Old Latin Psalms.15.9> propterea laetatum est cor meum et exultavit gloria mea et caro mea habitavit confidenter;
<Vulgate Old Latin Psalms.15.10> non enim derelinques animam meam in inferno nec dabis sanctum tuum videre corruptionem ostendes mihi semitam vitae plenitudinem laetitiarum ante vultum tuum decores in dextera tua aeternos;
<Vulgate Old Latin Psalms.16.1> oratio David audi Deus iustum intende deprecationem meam auribus percipe orationem meam absque labiis mendacii;
<Vulgate Old Latin Psalms.16.2> de vultu tuo iudicium meum prodeat oculi tui videant aequitates;
<Vulgate Old Latin Psalms.16.3> probasti cor meum visitasti nocte conflasti me et non invenisti;
<Vulgate Old Latin Psalms.16.4> cogitationes meas transire os meum in opere hominum propter verbum labiorum tuorum ego observavi vias latronis;
<Vulgate Old Latin Psalms.16.5> sustenta gressus meos in callibus tuis et non labentur vestigia mea;
<Vulgate Old Latin Psalms.16.6> ego invocavi te quia exaudies me Deus inclina aurem tuam mihi audi eloquium meum;
<Vulgate Old Latin Psalms.16.7> mirabilem fac misericordiam tuam salvator sperantium;
<Vulgate Old Latin Psalms.16.8> a resistentibus dexterae tuae custodi me quasi pupillam intus in oculo in umbra alarum tuarum protege me;
<Vulgate Old Latin Psalms.16.9> a facie impiorum vastantium me inimici mei animam meam circumdederunt;
<Vulgate Old Latin Psalms.16.10> adipe suo concluserunt et ore locuti sunt superbe;
<Vulgate Old Latin Psalms.16.11> incedentes adversum me nunc circumdederunt me oculos suos posuerunt declinare in terram;
<Vulgate Old Latin Psalms.16.12> similitudo eius quasi leonis desiderantis praedam et quasi catuli leonis sedentis in absconditis;
<Vulgate Old Latin Psalms.16.13> surge Domine praeveni faciem eius incurva eum salva animam meam ab impio qui est gladius tuus;
<Vulgate Old Latin Psalms.16.14> a viris manus tuae Domine qui mortui sunt in profundo quorum pars in vita et quorum de absconditis tuis replesti ventrem qui satiabuntur filiis et dimittent reliquias suas parvulis eorum;
<Vulgate Old Latin Psalms.16.15> ego in iustitia videbo faciem tuam implebor cum evigilavero similitudine tua;
<Vulgate Old Latin Psalms.17.1> victori servo Domini David quae locutus est Domino verba cantici huius in die qua liberavit eum Dominus de manu omnium inimicorum suorum et de manu Saul et ait;
<Vulgate Old Latin Psalms.17.2> diligam te Domine fortitudo mea;
<Vulgate Old Latin Psalms.17.3> Domine petra mea et robur meum et salvator meus Deus meus fortis meus sperabo in eo scutum meum et cornu salutis meae susceptor meus;
<Vulgate Old Latin Psalms.17.4> laudatum invocabo Dominum et ab inimicis meis salvus ero;
<Vulgate Old Latin Psalms.17.5> circumdederunt me funes mortis et torrentes diabuli terruerunt me;
<Vulgate Old Latin Psalms.17.6> funes inferi circumdederunt me praevenerunt me laquei mortis;
<Vulgate Old Latin Psalms.17.7> in tribulatione mea invocabo Dominum et ad Deum meum clamabo exaudiet de templo suo vocem meam et clamor meus ante faciem eius veniet in aures eius;
<Vulgate Old Latin Psalms.17.8> commota est et contremuit terra et fundamenta montium concussa sunt et conquassata quoniam iratus est;
<Vulgate Old Latin Psalms.17.9> ascendit fumus de furore eius et ignis ex ore eius devorans carbones incensi sunt ab eo;
<Vulgate Old Latin Psalms.17.10> inclinavit caelos et descendit et caligo sub pedibus eius;
<Vulgate Old Latin Psalms.17.11> et ascendit super cherub et volavit super pinnas venti;
<Vulgate Old Latin Psalms.17.12> posuit tenebras latibulum suum in circuitu eius tabernaculum eius tenebrosas aquas in nubibus aetheris;
<Vulgate Old Latin Psalms.17.13> prae fulgore in conspectu eius nubes transierunt grando et carbones ignis;
<Vulgate Old Latin Psalms.17.14> et intonuit de caelo Dominus et Altissimus dedit vocem suam grandinem et carbones ignis;
<Vulgate Old Latin Psalms.17.15> et emisit sagittas suas et dissipavit eos fulgora multiplicavit et conturbavit illos;
<Vulgate Old Latin Psalms.17.16> et apparuerunt effusiones aquarum et revelata sunt fundamenta orbis ab increpatione tua Domine ab inspiratione spiritus furoris tui;
<Vulgate Old Latin Psalms.17.17> misit de alto et accepit me extraxit me de aquis multis;
<Vulgate Old Latin Psalms.17.18> liberavit me de inimicis meis potentissimis et de his qui oderant me quoniam robustiores me erant;
<Vulgate Old Latin Psalms.17.19> praevenerunt me in die adflictionis meae et factus est Dominus firmamentum meum;
<Vulgate Old Latin Psalms.17.20> et eduxit me in latitudinem liberavit me quia placuit ei;
<Vulgate Old Latin Psalms.17.21> retribuit mihi Dominus secundum iustitiam meam et secundum munditiam manuum mearum reddidit mihi;
<Vulgate Old Latin Psalms.17.22> quia custodivi vias Domini et non egi impie a Deo meo;
<Vulgate Old Latin Psalms.17.23> omnia enim iudicia eius in conspectu meo et praecepta eius non amovi a me;
<Vulgate Old Latin Psalms.17.24> et fui inmaculatus cum eo et custodivi me ab iniquitate mea;
<Vulgate Old Latin Psalms.17.25> et restituit Dominus mihi secundum iustitiam meam et secundum munditiam manuum mearum in conspectu oculorum eius;
<Vulgate Old Latin Psalms.17.26> cum sancto sanctus eris cum viro innocente innocenter ages;
<Vulgate Old Latin Psalms.17.27> cum electo electus eris et cum perverso pervertes;
<Vulgate Old Latin Psalms.17.28> quia tu populum pauperem salvabis et oculos excelsos humiliabis;
<Vulgate Old Latin Psalms.17.29> quia tu inluminabis lucernam meam Domine Deus meus inlustrabis tenebras meas;
<Vulgate Old Latin Psalms.17.30> in te enim curram accinctus et in Deo meo transiliam murum;
<Vulgate Old Latin Psalms.17.31> Deus inmaculata via eius eloquium Domini igne examinatum scutum est omnium sperantium in se;
<Vulgate Old Latin Psalms.17.32> quis est deus praeter Dominum et quis fortis praeter Deum nostrum;
<Vulgate Old Latin Psalms.17.33> Deus qui accingit me fortitudine et posuit inmaculatam viam meam;
<Vulgate Old Latin Psalms.17.34> coaequans pedes meos cervis et super excelsa statuens me;
<Vulgate Old Latin Psalms.17.35> docens manus meas ad proelium et conponens quasi arcum aereum brachia mea;
<Vulgate Old Latin Psalms.17.36> dedisti mihi clipeum salutis tuae et dextera tua confortavit me et mansuetudo tua multiplicavit me;
<Vulgate Old Latin Psalms.17.37> dilatabis gressus meos subtus me et non deficient tali mei;
<Vulgate Old Latin Psalms.17.38> persequar inimicos meos et adprehendam et non revertar donec consumam eos;
<Vulgate Old Latin Psalms.17.39> caedam eos et non poterunt surgere cadent sub pedibus meis;
<Vulgate Old Latin Psalms.17.40> accinxisti me fortitudine ad proelium incurvabis resistentes mihi sub me;
<Vulgate Old Latin Psalms.17.41> inimicorum meorum dedisti mihi dorsum et odientes me disperdidisti;
<Vulgate Old Latin Psalms.17.42> clamabunt et non erit qui salvet ad Dominum et non exaudiet eos;
<Vulgate Old Latin Psalms.17.43> delebo eos ut pulverem ante faciem venti ut lutum platearum proiciam eos;
<Vulgate Old Latin Psalms.17.44> salvabis me a contradictionibus populi pones me in caput gentium;
<Vulgate Old Latin Psalms.17.45> populus quem ignoravi serviet mihi auditione auris oboediet mihi;
<Vulgate Old Latin Psalms.17.46> filii alieni mentientur mihi filii alieni defluent et contrahentur in angustiis suis;
<Vulgate Old Latin Psalms.17.47> vivit Dominus et benedictus Deus meus et exaltabitur Deus salutis meae;
<Vulgate Old Latin Psalms.17.48> Deus qui das vindictas mihi et congregas populos sub me qui servas me ab inimicis meis;
<Vulgate Old Latin Psalms.17.49> et a resistentibus mihi elevas me a viro iniquo libera me;
<Vulgate Old Latin Psalms.17.50> propterea confitebor tibi in gentibus Domine et nomini tuo cantabo;
<Vulgate Old Latin Psalms.17.51> magnificanti salutes regis sui et facienti misericordiam christo suo David et semini eius usque in aeternum;
<Vulgate Old Latin Psalms.18.1> victori canticum David;
<Vulgate Old Latin Psalms.18.2> caeli enarrant gloriam Dei et opus manus eius adnuntiat firmamentum;
<Vulgate Old Latin Psalms.18.3> dies diei eructat verbum et nox nocti indicat scientiam;
<Vulgate Old Latin Psalms.18.4> non est sermo et non sunt verba quibus non audiatur vox eorum;
<Vulgate Old Latin Psalms.18.5> in universam terram exivit sonus eorum et in finibus orbis verba eorum;
<Vulgate Old Latin Psalms.18.6> soli posuit tabernaculum in eis et ipse quasi sponsus procedens de thalamo suo exultavit ut fortis ad currendam viam;
<Vulgate Old Latin Psalms.18.7> a summitate caeli egressus eius et cursus eius usque ad summitatem illius nec est qui se abscondat a calore eius;
<Vulgate Old Latin Psalms.18.8> lex Domini inmaculata convertens animam testimonium Domini fidele sapientiam praestans parvulis;
<Vulgate Old Latin Psalms.18.9> praecepta Domini recta laetificantia cor mandatum Domini lucidum inluminans oculos;
<Vulgate Old Latin Psalms.18.10> timor Domini mundus perseverans in saecula iudicia Domini vera iustificata in semet ipsis;
<Vulgate Old Latin Psalms.18.11> desiderabilia super aurum et lapidem pretiosum multum et dulciora super mel et favum redundantem;
<Vulgate Old Latin Psalms.18.12> unde et servus tuus docebit ea in custodiendis eis fructus multus;
<Vulgate Old Latin Psalms.18.13> errores quis intelleget ab occultis munda me;
<Vulgate Old Latin Psalms.18.14> a superbis quoque libera servum tuum si non fuerint dominati mei tunc inmaculatus ero et mundabor a delicto maximo;
<Vulgate Old Latin Psalms.18.15> sint placentes sermones oris mei meditatio cordis mei in conspectu tuo Domine fortitudo mea et redemptor meus;
<Vulgate Old Latin Psalms.19.1> victori canticum David;
<Vulgate Old Latin Psalms.19.2> exaudiat te Dominus in die tribulationis protegat te nomen Dei Iacob;
<Vulgate Old Latin Psalms.19.3> mittat tibi auxilium de sancto et de Sion roboret te;
<Vulgate Old Latin Psalms.19.4> memor sit omnis sacrificii tui et holocaustum tuum pingue fiat semper;
<Vulgate Old Latin Psalms.19.5> det tibi secundum cor tuum et omnem voluntatem tuam impleat;
<Vulgate Old Latin Psalms.19.6> laudabimus in salutari tuo et in nomine Dei nostri ducemus choros;
<Vulgate Old Latin Psalms.19.7> impleat Dominus omnes petitiones tuas nunc scio quoniam salvabit Dominus christum suum exaudiet eum de caelo sancto suo in fortitudine salutis dexterae suae;
<Vulgate Old Latin Psalms.19.8> hii in curribus et hii in equis nos autem nominis Domini Dei nostri recordabimur;
<Vulgate Old Latin Psalms.19.9> ipsi incurvati sunt et ceciderunt nos autem resurreximus et erecti sumus;
<Vulgate Old Latin Psalms.19.10> Domine salva rex exaudiet nos in die qua invocaverimus;
<Vulgate Old Latin Psalms.20.1> victori canticum David;
<Vulgate Old Latin Psalms.20.2> Domine in fortitudine tua laetabitur rex et in salutari tuo exultabit vehementer;
<Vulgate Old Latin Psalms.20.3> desiderium cordis eius dedisti ei et voluntate labiorum eius non fraudasti eum semper;
<Vulgate Old Latin Psalms.20.4> quoniam praevenies eum benedictionibus bonitatis pones in capite eius coronam de lapide pretioso;
<Vulgate Old Latin Psalms.20.5> vitam petivit te et dedisti ei longitudinem dierum in saeculum et in aeternum;
<Vulgate Old Latin Psalms.20.6> magna gloria eius in salutari tuo gloriam et decorem pones super eum;
<Vulgate Old Latin Psalms.20.7> pones enim eum benedictionem sempiternam et hilarabis eum laetitia apud vultum tuum;
<Vulgate Old Latin Psalms.20.8> quia rex confidet in Domino et in misericordia Excelsi non decipietur;
<Vulgate Old Latin Psalms.20.9> inveniet manus tua omnes inimicos tuos dextera tua inveniet odientes te;
<Vulgate Old Latin Psalms.20.10> pones eos ut clibanum ignis in tempore vultus tui Dominus in furore suo praecipitabit eos et devorabit eos ignis;
<Vulgate Old Latin Psalms.20.11> fructum eorum de terra perdes et semen eorum de filiis hominum;
<Vulgate Old Latin Psalms.20.12> quoniam inclinaverunt super te malum cogitaverunt scelus quod non potuerunt;
<Vulgate Old Latin Psalms.20.13> quia pones eos umerum funes tuos firmabis contra facies eorum;
<Vulgate Old Latin Psalms.20.14> exaltare Domine in fortitudine tua cantabimus et psallemus fortitudines tuas;
<Vulgate Old Latin Psalms.21.1> victori pro cervo matutino canticum;
<Vulgate Old Latin Psalms.21.2> Deus Deus meus quare dereliquisti me longe a salute mea verba rugitus mei;
<Vulgate Old Latin Psalms.21.3> Deus meus clamabo per diem et non exaudies et nocte nec est silentium mihi;
<Vulgate Old Latin Psalms.21.4> et tu sancte habitator Laus Israhel;
<Vulgate Old Latin Psalms.21.5> in te confisi sunt patres nostri confisi sunt et salvasti eos;
<Vulgate Old Latin Psalms.21.6> ad te clamaverunt et salvati sunt in te confisi sunt et non sunt confusi;
<Vulgate Old Latin Psalms.21.7> ego autem sum vermis et non homo obprobrium hominum et dispectio plebis;
<Vulgate Old Latin Psalms.21.8> omnes videntes me subsannant me dimittunt labium movent caput;
<Vulgate Old Latin Psalms.21.9> confugit ad Dominum salvet eum liberet eum quoniam vult eum;
<Vulgate Old Latin Psalms.21.10> tu autem propugnator meus ex utero fiducia mea ab uberibus matris meae;
<Vulgate Old Latin Psalms.21.11> in te proiectus sum ex vulva de ventre matris meae Deus meus es tu;
<Vulgate Old Latin Psalms.21.12> ne longe fias a me quoniam tribulatio proxima est quoniam non est adiutor;
<Vulgate Old Latin Psalms.21.13> circumdederunt me vituli multi tauri pingues vallaverunt me;
<Vulgate Old Latin Psalms.21.14> aperuerunt super me os suum quasi leo capiens et rugiens;
<Vulgate Old Latin Psalms.21.15> sicut aqua effusus sum et separata sunt omnia ossa mea factum est cor meum sicut cera liquefacta in medio ventris mei;
<Vulgate Old Latin Psalms.21.16> aruit velut testa fortitudo mea et lingua mea adhesit palato meo et in pulverem mortis detraxisti me;
<Vulgate Old Latin Psalms.21.17> circumdederunt me venatores concilium pessimorum vallavit me vinxerunt manus meas et pedes meos;
<Vulgate Old Latin Psalms.21.18> numeravi omnia ossa mea quae ipsi respicientes viderunt in me;
<Vulgate Old Latin Psalms.21.19> diviserunt vestimenta mea sibi et super vestimentum meum miserunt sortem;
<Vulgate Old Latin Psalms.21.20> tu autem Domine ne longe fias fortitudo mea in auxilium meum festina;
<Vulgate Old Latin Psalms.21.21> erue a gladio animam meam de manu canis solitariam meam;
<Vulgate Old Latin Psalms.21.22> salva me ex ore leonis et de cornibus unicornium exaudi me;
<Vulgate Old Latin Psalms.21.23> narrabo nomen tuum fratribus meis in medio ecclesiae laudabo te;
<Vulgate Old Latin Psalms.21.24> qui timetis Dominum laudate eum omne semen Iacob glorificate eum;
<Vulgate Old Latin Psalms.21.25> et metuite eum universum semen Israhel quoniam non dispexit neque contempsit modestiam pauperis et non abscondit faciem suam ab eo et cum clamaret ad eum audivit;
<Vulgate Old Latin Psalms.21.26> apud te laus mea in ecclesia multa vota mea reddam in conspectu timentium eum;
<Vulgate Old Latin Psalms.21.27> comedent mites et saturabuntur laudabunt Dominum quaerentes eum vivet cor vestrum in sempiternum;
<Vulgate Old Latin Psalms.21.28> recordabuntur et convertentur ad Dominum omnes fines terrae et adorabunt coram eo universae cognationes gentium;
<Vulgate Old Latin Psalms.21.29> quia Domini est regnum et dominabitur gentibus;
<Vulgate Old Latin Psalms.21.30> comederunt et adoraverunt omnes pingues terrae ante faciem eius curvabunt genu universi qui descendunt in pulverem;
<Vulgate Old Latin Psalms.21.31> et anima eius ipsi vivet semen serviet ei;
<Vulgate Old Latin Psalms.21.32> narrabitur Domino in generatione venient et adnuntiabunt iustitias eius populo qui nascetur quas fecit;
<Vulgate Old Latin Psalms.22.1> canticum David Dominus pascit me nihil mihi deerit;
<Vulgate Old Latin Psalms.22.2> in pascuis herbarum adclinavit me super aquas refectionis enutrivit me;
<Vulgate Old Latin Psalms.22.3> animam meam refecit duxit me per semitas iustitiae propter nomen suum;
<Vulgate Old Latin Psalms.22.4> sed et si ambulavero in valle mortis non timebo malum quoniam tu mecum es virga tua et baculus tuus ipsa consolabuntur me;
<Vulgate Old Latin Psalms.22.5> pones coram me mensam ex adverso hostium meorum inpinguasti oleo caput meum calix meus inebrians;
<Vulgate Old Latin Psalms.22.6> sed et benignitas et misericordia subsequetur me omnibus diebus vitae meae et habitabo in domo Domini in longitudine dierum;
<Vulgate Old Latin Psalms.23.1> David canticum Domini est terra et plenitudo eius orbis et habitatores eius;
<Vulgate Old Latin Psalms.23.2> quia ipse super maria fundavit eum et super flumina stabilivit illum;
<Vulgate Old Latin Psalms.23.3> quis ascendet in montem Domini et quis stabit in loco sancto eius;
<Vulgate Old Latin Psalms.23.4> innocens manibus et mundo corde qui non exaltavit frustra animam suam et non iuravit dolose;
<Vulgate Old Latin Psalms.23.5> accipiet benedictionem a Domino et iustitiam a Deo salutari suo;
<Vulgate Old Latin Psalms.23.6> haec generatio quaerentium eum quaerentium faciem tuam Iacob semper;
<Vulgate Old Latin Psalms.23.7> levate portae capita vestra et elevamini ianuae sempiternae et ingrediatur rex gloriae;
<Vulgate Old Latin Psalms.23.8> quis est iste rex gloriae Dominus fortis et potens Dominus fortis in proelio;
<Vulgate Old Latin Psalms.23.9> levate portae capita vestra et erigite ianuae sempiternae et ingrediatur rex gloriae;
<Vulgate Old Latin Psalms.23.10> quis est iste rex gloriae Dominus exercituum ipse est rex gloriae semper;
<Vulgate Old Latin Psalms.24.1> David ad te Domine animam meam levabo;
<Vulgate Old Latin Psalms.24.2> Deus meus in te confisus sum ne confundar;
<Vulgate Old Latin Psalms.24.3> ne laetentur inimici mei sed et universi qui sperant in te non confundantur;
<Vulgate Old Latin Psalms.24.4> confundantur qui iniqua gerunt frustra vias tuas Domine ostende mihi semitas tuas doce me;
<Vulgate Old Latin Psalms.24.5> deduc me in veritate tua et doce me quia tu Deus salvator meus te expectavi tota die;
<Vulgate Old Latin Psalms.24.6> recordare miserationum tuarum Domine et misericordiarum tuarum quia ex sempiterno sunt;
<Vulgate Old Latin Psalms.24.7> peccatorum adulescentiae meae et scelerum meorum ne memineris secundum misericordiam tuam recordare mei propter bonitatem tuam Domine;
<Vulgate Old Latin Psalms.24.8> bonus et rectus Dominus propterea docebit peccatores in via;
<Vulgate Old Latin Psalms.24.9> deducet mansuetos in iudicio et docebit modestos viam suam;
<Vulgate Old Latin Psalms.24.10> omnes semitae Domini misericordia et veritas his qui custodiunt pactum eius et testificationem eius;
<Vulgate Old Latin Psalms.24.11> propter nomen tuum propitiare iniquitati meae quoniam grandis est;
<Vulgate Old Latin Psalms.24.12> quis est iste vir timens Dominum quem docebit in via quam elegerit;
<Vulgate Old Latin Psalms.24.13> anima eius in bono commorabitur et semen eius hereditabit terram;
<Vulgate Old Latin Psalms.24.14> secretum Domini timentibus eum et pactum suum ostendet eis;
<Vulgate Old Latin Psalms.24.15> oculi mei semper ad Dominum quia ipse educet de rete pedes meos;
<Vulgate Old Latin Psalms.24.16> respice in me et miserere mei quoniam solus et pauper sum ego;
<Vulgate Old Latin Psalms.24.17> tribulationes cordis mei multiplicatae sunt de angustiis meis educ me;
<Vulgate Old Latin Psalms.24.18> vide adflictionem meam et laborem meum et porta omnia peccata mea;
<Vulgate Old Latin Psalms.24.19> vide inimicos meos quia multiplicati sunt et odio iniquo oderunt me;
<Vulgate Old Latin Psalms.24.20> custodi animam meam et libera me non confundar quia speravi in te;
<Vulgate Old Latin Psalms.24.21> simplicitas et aequitas servabunt me quia expectavi te;
<Vulgate Old Latin Psalms.24.22> redime Deus Israhelem ex omnibus angustiis suis;
<Vulgate Old Latin Psalms.25.1> David iudica me Deus quoniam ego in simplicitate mea ambulavi et in Domino confidens non deficiam;
<Vulgate Old Latin Psalms.25.2> proba me Domine et tempta me ure renes meos et cor meum;
<Vulgate Old Latin Psalms.25.3> quia misericordia tua in conspectu oculorum meorum est et ambulabo in veritate tua;
<Vulgate Old Latin Psalms.25.4> non sedi cum viris vanitatis et cum superbis non ingrediar;
<Vulgate Old Latin Psalms.25.5> odivi ecclesiam pessimorum et cum iniquis non sedebo;
<Vulgate Old Latin Psalms.25.6> lavabo in innocentia manus meas et circuibo altare tuum Domine;
<Vulgate Old Latin Psalms.25.7> ut clara voce praedicem laudem et narrem omnia mirabilia tua;
<Vulgate Old Latin Psalms.25.8> Domine dilexi habitaculum domus tuae et locum tabernaculi gloriae tuae;
<Vulgate Old Latin Psalms.25.9> ne auferas cum peccatoribus animam meam cum viris sanguinum vitam meam;
<Vulgate Old Latin Psalms.25.10> in quorum manibus scelus est et dextera eorum repleta est muneribus;
<Vulgate Old Latin Psalms.25.11> ego autem in simplicitate mea gradiar redime me et miserere mei;
<Vulgate Old Latin Psalms.25.12> pes meus stetit in recto in ecclesiis benedicam Domino;
<Vulgate Old Latin Psalms.26.1> David Dominus lux mea et salutare meum quem timebo Dominus fortitudo vitae meae quem formidabo;
<Vulgate Old Latin Psalms.26.2> cum adpropinquarent mihi maligni ut comederent carnem meam hostes mei et inimici mei ipsi inpigerunt et ceciderunt;
<Vulgate Old Latin Psalms.26.3> si steterint adversus me castra non timebit cor meum si surrexerit contra me bellum in hoc ego confidam;
<Vulgate Old Latin Psalms.26.4> unum petivi a Domino hoc requiram ut habitem in domo Domini omnibus diebus vitae meae ut videam pulchritudinem Domini et adtendam templum eius;
<Vulgate Old Latin Psalms.26.5> abscondet enim me in umbra sua in die pessima abscondet me in secreto tabernaculi sui;
<Vulgate Old Latin Psalms.26.6> in petra exaltabit me nunc quoque exaltabit caput meum super inimicos meos qui sunt in circuitu meo et immolabo in tabernaculo eius hostias iubili cantabo et psallam Domino;
<Vulgate Old Latin Psalms.26.7> audi Domine vocem meam invocantis miserere mei et exaudi me;
<Vulgate Old Latin Psalms.26.8> tibi dixit cor meum quaesivit vultus meus faciem tuam Domine et requiram;
<Vulgate Old Latin Psalms.26.9> ne abscondas faciem tuam a me ne declines in furore tuo a servo tuo auxilium meum fuisti ne derelinquas me et ne dimittas me Deus salvator meus;
<Vulgate Old Latin Psalms.26.10> pater enim meus et mater mea dereliquerunt me Dominus autem collegit me;
<Vulgate Old Latin Psalms.26.11> ostende mihi Domine viam tuam et deduc me in semita recta propter insidiatores meos;
<Vulgate Old Latin Psalms.26.12> ne tradas me Domine animae tribulantium me quoniam surrexerunt contra me testes falsi et apertum mendacium;
<Vulgate Old Latin Psalms.26.13> ego autem credo quod videam bona Domini in terra viventium;
<Vulgate Old Latin Psalms.26.14> expecta Dominum confortare et roboretur cor tuum et sustine Dominum;
<Vulgate Old Latin Psalms.27.1> David ad te Domine clamabo Fortis meus ne obsurdescas mihi ne forte tacente te mihi conparer his qui descendunt in lacum;
<Vulgate Old Latin Psalms.27.2> audi Domine deprecationem meam cum clamavero ad te cum levavero manus meas ad oraculum sanctum tuum;
<Vulgate Old Latin Psalms.27.3> ne trahas me cum impiis et cum operantibus iniquitatem qui loquuntur pacem cum amicis suis et est malum in corde eorum;
<Vulgate Old Latin Psalms.27.4> da eis secundum opus suum et secundum malum adinventionum suarum iuxta opus manuum suarum da eis redde retributionem suam illis;
<Vulgate Old Latin Psalms.27.5> quoniam non intellegunt opera Domini et opus manuum eius destrues eos et non aedificabis;
<Vulgate Old Latin Psalms.27.6> benedictus Dominus qui audivit vocem deprecationis meae;
<Vulgate Old Latin Psalms.27.7> Dominus fortitudo mea et scutum meum in ipso confisum est cor meum et habui adiutorium gavisum est cor meum et in cantico meo confitebor illi;
<Vulgate Old Latin Psalms.27.8> Dominus fortitudo mea et robur salutarium christi sui est;
<Vulgate Old Latin Psalms.27.9> salva populum tuum et benedic hereditati tuae et pasce eos et subleva eos usque in sempiternum;
<Vulgate Old Latin Psalms.28.1> canticum David adferte Domino filios arietum;
<Vulgate Old Latin Psalms.28.2> adferte Domino gloriam et imperium adferte Domino gloriam nomini eius adorate Dominum in decore sancto;
<Vulgate Old Latin Psalms.28.3> vox Domini super aquas Deus gloriae intonuit Dominus super aquas multas;
<Vulgate Old Latin Psalms.28.4> vox Domini in fortitudine vox Domini in decore;
<Vulgate Old Latin Psalms.28.5> vox Domini confringentis cedros et confringet Dominus cedros Libani;
<Vulgate Old Latin Psalms.28.6> et disperget eas quasi vitulus Libani et Sarion quasi filius rinocerotis;
<Vulgate Old Latin Psalms.28.7> vox Domini dividens flammas ignis;
<Vulgate Old Latin Psalms.28.8> vox Domini parturire faciens desertum Cades;
<Vulgate Old Latin Psalms.28.9> vox Domini obsetricans cervis et revelans saltus et in templo eius omnis loquetur gloriam;
<Vulgate Old Latin Psalms.28.10> Dominus diluvium inhabitat et sedebit Dominus rex in aeternum;
<Vulgate Old Latin Psalms.28.11> Dominus fortitudinem populo suo dabit Dominus benedicet populo suo in pace;
<Vulgate Old Latin Psalms.29.1> psalmus cantici pro dedicatione domus David;
<Vulgate Old Latin Psalms.29.2> exaltabo te Domine quoniam salvasti me et non delectasti inimicos meos super me;
<Vulgate Old Latin Psalms.29.3> Domine Deus meus clamavi ad te et sanasti me;
<Vulgate Old Latin Psalms.29.4> Domine eduxisti de inferno animam meam vivificasti me ne descenderem in lacum;
<Vulgate Old Latin Psalms.29.5> cantate Domino sancti eius et confitemini memoriae sanctitatis eius;
<Vulgate Old Latin Psalms.29.6> quoniam ad momentum est ira eius et vita in repropitiatione eius ad vesperum commorabitur fletus et in matutino laus;
<Vulgate Old Latin Psalms.29.7> ego autem dixi in abundantia mea non commovebor in sempiternum;
<Vulgate Old Latin Psalms.29.8> Domine in voluntate tua posuisti monti meo fortitudinem abscondisti faciem tuam et factus sum conturbatus;
<Vulgate Old Latin Psalms.29.9> ad Dominum clamabo et Dominum deprecabor;
<Vulgate Old Latin Psalms.29.10> quae est utilitas in sanguine meo cum descendero in corruptionem numquid confitebitur tibi pulvis aut adnuntiabit veritatem tuam;
<Vulgate Old Latin Psalms.29.11> audi Domine et miserere mei Domine esto adiutor;
<Vulgate Old Latin Psalms.29.12> convertisti planctum meum in chorum mihi solvisti saccum meum et accinxisti me laetitia;
<Vulgate Old Latin Psalms.29.13> ut laudet te gloria et non taceat Domine Deus meus in sempiternum confitebor tibi;
<Vulgate Old Latin Psalms.30.1> victori canticum David;
<Vulgate Old Latin Psalms.30.2> in te Domine speravi non confundar in aeternum in iustitia tua salva me;
<Vulgate Old Latin Psalms.30.3> inclina ad me aurem tuam velociter libera me esto mihi in lapidem fortissimum et in domum munitam ut salves me;
<Vulgate Old Latin Psalms.30.4> quia petra mea et munitio mea tu es et propter nomen tuum dux meus eris et enutries me;
<Vulgate Old Latin Psalms.30.5> educes me de rete quod absconderunt mihi quia tu fortitudo mea es;
<Vulgate Old Latin Psalms.30.6> in manu tua commendabo spiritum meum redemisti me Domine Deus veritatis;
<Vulgate Old Latin Psalms.30.7> odisti custodientes vanitates frustra ego autem in Domino confisus sum;
<Vulgate Old Latin Psalms.30.8> exultabo et laetabor in misericordia tua quia vidisti adflictionem meam cognovisti tribulationes animae meae;
<Vulgate Old Latin Psalms.30.9> et non conclusisti me in manibus inimici posuisti in latitudine pedes meos;
<Vulgate Old Latin Psalms.30.10> miserere mei Domine quoniam tribulor caligavit in furore oculus meus anima mea et venter meus;
<Vulgate Old Latin Psalms.30.11> quia consumptae sunt in maerore vitae meae et anni mei in gemitu infirmata est in iniquitate fortitudo mea et ossa mea contabuerunt;
<Vulgate Old Latin Psalms.30.12> apud omnes hostes meos factus sum obprobrium et vicinis meis nimis et timor notis meis qui videbant me in plateis fugiebant me;
<Vulgate Old Latin Psalms.30.13> oblivioni traditus sum quasi mortuus a corde factus sum quasi vas perditum;
<Vulgate Old Latin Psalms.30.14> audivi enim obprobrium multorum congregationem in circuitu cum inirent consilium adversum me et ut auferrent animam meam cogitarent;
<Vulgate Old Latin Psalms.30.15> ego autem in te speravi Domine dixi Deus meus es tu;
<Vulgate Old Latin Psalms.30.16> in manu tua tempora mea libera me de manu inimicorum meorum et persequentium me;
<Vulgate Old Latin Psalms.30.17> ostende faciem tuam super servum tuum salva me in misericordia tua;
<Vulgate Old Latin Psalms.30.18> Domine ne confundar quia invocavi te confundantur impii taceant in inferno;
<Vulgate Old Latin Psalms.30.19> muta fiant labia mendacii quae loquuntur contra iustum vetera in superbia et despectione;
<Vulgate Old Latin Psalms.30.20> quam multa est bonitas tua quam abscondisti timentibus te operatus es sperantibus in te in conspectu filiorum hominum;
<Vulgate Old Latin Psalms.30.21> abscondes eos in protectione vultus tui a duritia viri abscondes eos in umbra a contradictione linguarum;
<Vulgate Old Latin Psalms.30.22> benedictus Dominus qui mirabilem fecit misericordiam suam mihi in civitate munita;
<Vulgate Old Latin Psalms.30.23> ego autem dixi in stupore meo proiectus sum de conspectu oculorum eius ergone audisti vocem deprecationis meae cum clamarem ad te;
<Vulgate Old Latin Psalms.30.24> diligite Dominum omnes sancti eius fideles servat Dominus et retribuet his qui satis operantur superbiam;
<Vulgate Old Latin Psalms.30.25> confortamini et roboretur cor vestrum omnes qui expectatis Dominum;
<Vulgate Old Latin Psalms.31.1> David eruditi beatus cui dimissa est iniquitas et absconditum est peccatum;
<Vulgate Old Latin Psalms.31.2> beatus homo cui non inputabit Dominus iniquitatem nec est in spiritu eius dolus;
<Vulgate Old Latin Psalms.31.3> quia tacui adtrita sunt ossa mea in rugitu meo tota die;
<Vulgate Old Latin Psalms.31.4> die enim et nocte gravatur super me manus tua versatus sum in miseria mea cum exardesceret messis iugiter;
<Vulgate Old Latin Psalms.31.5> peccatum meum notum facio tibi et iniquitatem meam non abscondo dixi confitebor scelus meum Domino et tu dimisisti iniquitatem peccati mei semper;
<Vulgate Old Latin Psalms.31.6> pro hoc orat omnis sanctus ad te tempus inveniens ut cum inundaverint aquae multae ad illum non accedant;
<Vulgate Old Latin Psalms.31.7> tu es protectio mea ab hoste custodies me laus mea salvans circumdabis me semper;
<Vulgate Old Latin Psalms.31.8> doceam te et monstrabo tibi viam per quam ambules cogitabo de te oculo meo;
<Vulgate Old Latin Psalms.31.9> nolite fieri sicut equus et mulus quibus non est intellegentia in camo et freno maxillas eorum constringe qui non accedunt ad te;
<Vulgate Old Latin Psalms.31.10> multi dolores impii confidentem autem in Domino misericordia circumdabit;
<Vulgate Old Latin Psalms.31.11> laetamini in Domino et exultate iusti et laudate omnes recti corde;
<Vulgate Old Latin Psalms.32.1> laudate iusti Dominum rectos decet laudatio;
<Vulgate Old Latin Psalms.32.2> confitemini Domino in cithara in psalterio decacordo cantate ei;
<Vulgate Old Latin Psalms.32.3> cantate ei canticum novum diligenter psallite in iubilo;
<Vulgate Old Latin Psalms.32.4> quia rectum est verbum Domini et omne opus eius in fide;
<Vulgate Old Latin Psalms.32.5> diligit iustitiam et iudicium misericordia Domini plena est terra;
<Vulgate Old Latin Psalms.32.6> verbo Domini caeli facti sunt et spiritu oris eius omnis ornatus eorum;
<Vulgate Old Latin Psalms.32.7> congregans quasi in utre aquas maris ponens in thesauris abyssos;
<Vulgate Old Latin Psalms.32.8> timeat Dominum omnis terra ipsum formident universi habitatores orbis;
<Vulgate Old Latin Psalms.32.9> quia ipse mandavit et factus est ipso praecipiente stetit;
<Vulgate Old Latin Psalms.32.10> Dominus dissolvit consilium gentium irritas fecit cogitationes populorum;
<Vulgate Old Latin Psalms.32.11> consilium Domini in aeternum stabit cogitationes cordis eius in generatione et generatione;
<Vulgate Old Latin Psalms.32.12> beata gens cuius Dominus Deus eius populus quem elegit in hereditatem sibi;
<Vulgate Old Latin Psalms.32.13> de caelo respexit Dominus vidit omnes filios Adam;
<Vulgate Old Latin Psalms.32.14> de firmissimo solio suo prospexit ad universos habitatores terrae;
<Vulgate Old Latin Psalms.32.15> fingens pariter cor eorum intellegens omnia opera eorum;
<Vulgate Old Latin Psalms.32.16> non salvatur rex in multitudine exercitus nec fortis liberabitur in multiplicatione virtutis;
<Vulgate Old Latin Psalms.32.17> fallax equus ad salutem et in multitudine roboris sui non salvabit;
<Vulgate Old Latin Psalms.32.18> ecce oculus Domini super timentes eum et expectantes misericordiam eius;
<Vulgate Old Latin Psalms.32.19> ut eruat de morte animam eorum et vivificet eos in fame;
<Vulgate Old Latin Psalms.32.20> anima nostra expectavit Dominum auxilium nostrum et clipeus noster est;
<Vulgate Old Latin Psalms.32.21> in ipso enim laetabitur cor nostrum quia in nomine sancto eius speravimus;
<Vulgate Old Latin Psalms.32.22> sit misericordia tua Domine super nos sicut expectavimus te;
<Vulgate Old Latin Psalms.33.1> David quando commutavit os suum coram Abimelech et eiecit eum et abiit;
<Vulgate Old Latin Psalms.33.2> benedicam Domino in omni tempore semper laus eius in ore meo;
<Vulgate Old Latin Psalms.33.3> in Domino laetabitur anima mea audiant mites et laetentur;
<Vulgate Old Latin Psalms.33.4> magnificate Dominum mecum et exaltemus nomen eius pariter;
<Vulgate Old Latin Psalms.33.5> quaesivi Dominum et exaudivit me et de omnibus angustiis meis liberavit me;
<Vulgate Old Latin Psalms.33.6> respicite ad eum et confluite et vultus vestri non confundentur;
<Vulgate Old Latin Psalms.33.7> hic pauper clamavit et Dominus exaudivit de omnibus tribulationibus salvabit eum;
<Vulgate Old Latin Psalms.33.8> circumdat angelus Domini in gyro timentes eum et eruet eos;
<Vulgate Old Latin Psalms.33.9> gustate et videte quoniam bonus Dominus beatus vir qui sperat in eo;
<Vulgate Old Latin Psalms.33.10> timete Dominum sancti eius quoniam non est inopia timentibus eum;
<Vulgate Old Latin Psalms.33.11> leones indiguerunt et esurierunt quaerentibus autem Dominum non deerit omne bonum;
<Vulgate Old Latin Psalms.33.12> venite filii audite me timorem Domini docebo vos;
<Vulgate Old Latin Psalms.33.13> quis est vir qui velit vitam diligens dies videre bonos;
<Vulgate Old Latin Psalms.33.14> custodi linguam tuam a malo et labia tua ne loquantur dolum;
<Vulgate Old Latin Psalms.33.15> recede a malo et fac bonum quaere pacem et persequere eam;
<Vulgate Old Latin Psalms.33.16> oculi Domini ad iustos et aures eius ad clamorem eorum;
<Vulgate Old Latin Psalms.33.17> vultus Domini super facientes malum ut perdat de terra memoriam eorum;
<Vulgate Old Latin Psalms.33.18> clamaverunt et Dominus exaudivit et ex omnibus tribulationibus eorum liberavit eos;
<Vulgate Old Latin Psalms.33.19> iuxta est Dominus contritis corde et confractos spiritu salvabit;
<Vulgate Old Latin Psalms.33.20> multae tribulationes iusti et ex omnibus illis liberabit eum Dominus;
<Vulgate Old Latin Psalms.33.21> custodit omnia ossa eius unum ex eis non confringetur;
<Vulgate Old Latin Psalms.33.22> interficiet impium malitia et odientes iustum superabuntur;
<Vulgate Old Latin Psalms.33.23> redimet Dominus animam servorum suorum et non peccabunt omnes sperantes in eo;
<Vulgate Old Latin Psalms.34.1> David iudica Domine adversarios meos pugna contra pugnantes me;
<Vulgate Old Latin Psalms.34.2> adprehende scutum et hastam et consurge in auxilium meum;
<Vulgate Old Latin Psalms.34.3> evagina gladium et praeoccupa ex adverso persequentem me dic animae meae salus tua ego sum;
<Vulgate Old Latin Psalms.34.4> confundantur et revereantur qui quaerunt animam meam convertantur retrorsum et confundantur qui cogitant malum mihi;
<Vulgate Old Latin Psalms.34.5> fiant sicut pulvis ante faciem venti et angelus Domini inpellat;
<Vulgate Old Latin Psalms.34.6> sit via eorum tenebrae et lubricum et angelus Domini persequatur eos;
<Vulgate Old Latin Psalms.34.7> quia frustra absconderunt mihi insidias retis sui sine causa foderunt animae meae;
<Vulgate Old Latin Psalms.34.8> veniat ei calamitas quam ignorat et rete suum quod abscondit conprehendat eum et cadat in laqueum;
<Vulgate Old Latin Psalms.34.9> anima autem mea exultabit in Domino et laetabitur in salute sua;
<Vulgate Old Latin Psalms.34.10> omnia ossa mea dicent Domine quis similis tui eruens inopem a validiore et pauperem et mendicum a violento;
<Vulgate Old Latin Psalms.34.11> surgentes testes iniqui quae nesciebam interrogabant me;
<Vulgate Old Latin Psalms.34.12> reddebant mihi mala pro bono sterilitatem animae meae;
<Vulgate Old Latin Psalms.34.13> ego autem cum infirmarer ab eis induebar cilicio humiliabam in ieiunio animam meam et oratio mea ad sinum meum revertetur;
<Vulgate Old Latin Psalms.34.14> quasi ad amicum quasi ad fratrem meum sic ambulabam quasi lugens mater tristis incurvabar;
<Vulgate Old Latin Psalms.34.15> et in infirmitate mea laetabantur et congregabantur collecti sunt adversum me percutientes et nesciebam;
<Vulgate Old Latin Psalms.34.16> scindentes et non tacentes in simulatione verborum fictorum frendebant contra me dentibus suis;
<Vulgate Old Latin Psalms.34.17> Domine quanta aspicies converte animam meam a calamitatibus suis a leonibus solitariam meam;
<Vulgate Old Latin Psalms.34.18> confitebor tibi in ecclesia grandi in populo forti laudabo te;
<Vulgate Old Latin Psalms.34.19> non laetentur super me inimici mei mendaces odientes me frustra coniventes oculo;
<Vulgate Old Latin Psalms.34.20> non enim pacem loquuntur sed in rapina terrae verba fraudulenta concinnant;
<Vulgate Old Latin Psalms.34.21> et dilataverunt super me os suum dixerunt va va vidit oculus noster;
<Vulgate Old Latin Psalms.34.22> vidisti Domine ne taceas Domine ne elongeris a me;
<Vulgate Old Latin Psalms.34.23> consurge et evigila in iudicium meum Deus meus et Domine in causam meam;
<Vulgate Old Latin Psalms.34.24> iudica me secundum iustitiam meam Domine Deus meus et ne insultent mihi;
<Vulgate Old Latin Psalms.34.25> ne dicant in corde suo va va va animae nostrae ne dicant absorbuimus eum;
<Vulgate Old Latin Psalms.34.26> confundantur et revereantur pariter qui laetantur in adflictione mea induantur confusione et verecundia qui magnificantur super me;
<Vulgate Old Latin Psalms.34.27> laudent et laetentur qui volunt iustitiam meam et dicant semper magnificetur Dominus qui vult pacem servi sui;
<Vulgate Old Latin Psalms.34.28> et lingua mea meditabitur iustitiam tuam tota die laudem tuam;
<Vulgate Old Latin Psalms.35.1> pro victoria servi Domini David;
<Vulgate Old Latin Psalms.35.2> dixit scelus impii in medio cordis eius non esse timorem Dei ante oculos eius;
<Vulgate Old Latin Psalms.35.3> quia dolose egit adversum eum in oculis suis ut inveniret iniquitatem eius ad odiendum;
<Vulgate Old Latin Psalms.35.4> verba oris eius iniquitas et dolus cessavit cogitare benefacere;
<Vulgate Old Latin Psalms.35.5> iniquitatem cogitat in cubili suo stabit in via non bona malum non abiciet;
<Vulgate Old Latin Psalms.35.6> Domine in caelo misericordia tua fides tua usque ad nubes;
<Vulgate Old Latin Psalms.35.7> iustitia tua quasi montes Domine iudicium tuum abyssus multa homines et iumenta salvos facies Domine;
<Vulgate Old Latin Psalms.35.8> quam pretiosa est misericordia tua Domine et filii Adam in umbra alarum tuarum sperabunt;
<Vulgate Old Latin Psalms.35.9> inebriabuntur de pinguidine domus tuae et torrente deliciarum tuarum potabis eos;
<Vulgate Old Latin Psalms.35.10> quoniam tecum est fons vitae in lumine tuo videbimus lumen;
<Vulgate Old Latin Psalms.35.11> adtrahe misericordiam tuam scientibus te et iustitiam tuam rectis corde;
<Vulgate Old Latin Psalms.35.12> ne veniat mihi pes superbiae et manus impiorum non me commoveat;
<Vulgate Old Latin Psalms.35.13> ibi ceciderunt operantes iniquitatem expulsi sunt et non potuerunt surgere;
<Vulgate Old Latin Psalms.36.1> David aleph noli contendere cum malignis neque aemuleris facientes iniquitatem;
<Vulgate Old Latin Psalms.36.2> quoniam sicut herba velociter conterentur et sicut holus viride arescent;
<Vulgate Old Latin Psalms.36.3> beth spera in Domino et fac bonum peregrinare in terra et pascere fide;
<Vulgate Old Latin Psalms.36.4> et delectare in Domino et dabit tibi petitiones cordis tui;
<Vulgate Old Latin Psalms.36.5> gimel volve super Dominum viam tuam et confide in eo et ipse faciet;
<Vulgate Old Latin Psalms.36.6> et educet sicut lumen iustitiam tuam et iudicium tuum sicut meridiem;
<Vulgate Old Latin Psalms.36.7> deleth tace Domino et expecta eum noli contendere adversum eum qui proficit in via sua adversum virum qui facit quae cogitat;
<Vulgate Old Latin Psalms.36.8> he dimitte iram et relinque furorem noli contendere ut malefacias;
<Vulgate Old Latin Psalms.36.9> quoniam qui malefaciunt interibunt expectantes autem Dominum ipsi hereditabunt terram;
<Vulgate Old Latin Psalms.36.10> vav adhuc enim modicum et non erit impius et cogitabis de loco eius et non subsistet;
<Vulgate Old Latin Psalms.36.11> mites autem hereditabunt terram et delectabuntur in multitudine pacis;
<Vulgate Old Latin Psalms.36.12> zai cogitat impius de iusto et frendet adversum eum dentibus suis;
<Vulgate Old Latin Psalms.36.13> Dominus deridebit eum videns quod venit dies eius;
<Vulgate Old Latin Psalms.36.14> heth gladium evaginaverunt impii tetenderunt arcum suum ut percutiant egenum et pauperem et interficiant rectos in via;
<Vulgate Old Latin Psalms.36.15> gladius eorum ingrediatur in cor eorum et arcus eorum confringantur;
<Vulgate Old Latin Psalms.36.16> teth melius est parum iusto quam divitiae impiorum multae;
<Vulgate Old Latin Psalms.36.17> quia brachia impiorum confringentur sublevat autem iustos Dominus;
<Vulgate Old Latin Psalms.36.18> ioth novit Dominus diem inmaculatorum et hereditas eorum aeterna erit;
<Vulgate Old Latin Psalms.36.19> non confundentur in tempore malo et in diebus famis saturabuntur;
<Vulgate Old Latin Psalms.36.20> caph quia impii peribunt et inimici Domini gloriantes ut monocerotes consumentur sicut fumus consumitur;
<Vulgate Old Latin Psalms.36.21> lameth fenus accipit impius et non reddit iustus autem donat et tribuit;
<Vulgate Old Latin Psalms.36.22> quia qui benedicti fuerint ab eo hereditabunt terram et qui maledicti interibunt;
<Vulgate Old Latin Psalms.36.23> mem a Domino gressus viri firmantur et viam eius volet;
<Vulgate Old Latin Psalms.36.24> cum ceciderit non adlidetur quia Dominus sustentat manum eius;
<Vulgate Old Latin Psalms.36.25> nun puer fui siquidem senui et non vidi iustum derelictum neque semen eius quaerens panem;
<Vulgate Old Latin Psalms.36.26> tota die donat et commodat et semen eius in benedictione;
<Vulgate Old Latin Psalms.36.27> samech recede a malo et fac bonum et habita in sempiterno;
<Vulgate Old Latin Psalms.36.28> quia Dominus diligit iudicium et non derelinquet sanctos suos ain in aeternum custoditi sunt et semen impiorum periit;
<Vulgate Old Latin Psalms.36.29> iusti hereditabunt terram et habitabunt in saeculum super eam;
<Vulgate Old Latin Psalms.36.30> fe os iusti meditabitur sapientiam et lingua eius loquetur iudicium;
<Vulgate Old Latin Psalms.36.31> lex Dei eius in corde eius non deficient gressus eius;
<Vulgate Old Latin Psalms.36.32> sade considerat impius iustum et quaerit ut occidat eum;
<Vulgate Old Latin Psalms.36.33> Dominus non derelinquet eum in manu eius et non condemnabit eum cum iudicatur;
<Vulgate Old Latin Psalms.36.34> coph expecta Dominum et custodi viam eius et exaltabit te ut possideas terram cum interibunt impii videbis;
<Vulgate Old Latin Psalms.36.35> res vidi impium robustum et fortissimum sicut indigenam virentem;
<Vulgate Old Latin Psalms.36.36> et transivi et ecce non erat et quaesivi eum et non est inventus;
<Vulgate Old Latin Psalms.36.37> sen custodi simplicitatem et vide rectum quia erit ad extremum viro pax;
<Vulgate Old Latin Psalms.36.38> iniqui autem delebuntur pariter et novissimum impiorum peribit;
<Vulgate Old Latin Psalms.36.39> thau salus iustorum a Domino fortitudo eorum in tempore tribulationis;
<Vulgate Old Latin Psalms.36.40> et auxiliabitur eis Dominus et salvabit eos ab impiis quia speraverunt in eo;
<Vulgate Old Latin Psalms.37.1> canticum David in commemoratione;
<Vulgate Old Latin Psalms.37.2> Domine ne in ira tua arguas me neque in furore tuo corripias me;
<Vulgate Old Latin Psalms.37.3> quia sagittae tuae infixae sunt mihi et tetigit me manus tua;
<Vulgate Old Latin Psalms.37.4> non est sanitas in carne mea a facie indignationis tuae non est pax ossibus meis a facie peccati mei;
<Vulgate Old Latin Psalms.37.5> quia iniquitates meae transierunt caput meum quasi onus grave adgravatae sunt super me;
<Vulgate Old Latin Psalms.37.6> conputruerunt et tabuerunt cicatrices meae a facie insipientiae meae;
<Vulgate Old Latin Psalms.37.7> adflictus sum et incurvatus nimis tota die maerens ambulabam;
<Vulgate Old Latin Psalms.37.8> quia lumbi mei repleti sunt ignominia et non est sanitas in carne mea;
<Vulgate Old Latin Psalms.37.9> evigilavi et adflictus sum nimis rugiebam a gemitu cordis mei;
<Vulgate Old Latin Psalms.37.10> Domine in conspectu tuo omne desiderium meum et gemitus meus a te non est absconditus;
<Vulgate Old Latin Psalms.37.11> cor meum fluctuabat dereliquit me fortitudo mea et lux oculorum meorum etiam ipsa non est mecum;
<Vulgate Old Latin Psalms.37.12> cari mei et amici mei quasi contra lepram meam steterunt et vicini mei longe steterunt;
<Vulgate Old Latin Psalms.37.13> et inruebant quaerentes animam meam et investigantes mala mihi loquebantur insidias et dolos tota die meditabantur;
<Vulgate Old Latin Psalms.37.14> ego autem quasi surdus non audiebam et quasi mutus non aperiebam os meum;
<Vulgate Old Latin Psalms.37.15> et eram quasi homo non audiens nec habens in ore suo redargutiones;
<Vulgate Old Latin Psalms.37.16> te enim Domine expectabam tu exaudies Domine Deus meus;
<Vulgate Old Latin Psalms.37.17> quia dixi ne forte insultent mihi et cum vacillaverint pedes mei super me magnificentur;
<Vulgate Old Latin Psalms.37.18> quia ego ad plagas paratus et dolor meus contra me est semper;
<Vulgate Old Latin Psalms.37.19> quia iniquitatem meam adnuntio sollicitus ero pro peccato meo;
<Vulgate Old Latin Psalms.37.20> inimici autem mei viventes confortati sunt et multiplicati sunt odientes me mendaciter;
<Vulgate Old Latin Psalms.37.21> et qui reddunt malum pro bono adversabantur mihi quia sequebar bonum;
<Vulgate Old Latin Psalms.37.22> ne derelinquas me Domine Deus meus ne elongeris a me;
<Vulgate Old Latin Psalms.37.23> festina in auxilium meum Domine salutis meae;
<Vulgate Old Latin Psalms.38.1> pro victoria Idithun canticum David;
<Vulgate Old Latin Psalms.38.2> dixi custodiam vias meas ne peccem in lingua mea custodiam os meum silentio donec est impius contra me;
<Vulgate Old Latin Psalms.38.3> obmutui silentio tacui de bono et dolor meus conturbatus est;
<Vulgate Old Latin Psalms.38.4> incaluit cor meum in medio mei in meditatione mea incensus sum igni;
<Vulgate Old Latin Psalms.38.5> locutus sum lingua mea ostende mihi Domine finem meum et mensuram dierum meorum quae sit ut sciam quid mihi desit;
<Vulgate Old Latin Psalms.38.6> ecce breves posuisti dies meos et vita mea quasi non sit in conspectu tuo omnia enim vanitas omnis homo stans semper;
<Vulgate Old Latin Psalms.38.7> tantum in imagine ambulat homo tantum frustra turbatur congregat et ignorat cui dimittat ea;
<Vulgate Old Latin Psalms.38.8> nunc ergo quid expecto Domine praestolatio mea tu es;
<Vulgate Old Latin Psalms.38.9> ab omnibus iniquitatibus meis libera me obprobrium stulto ne ponas me;
<Vulgate Old Latin Psalms.38.10> obmutui non aperiam os meum quia tu fecisti;
<Vulgate Old Latin Psalms.38.11> tolle a me plagas tuas;
<Vulgate Old Latin Psalms.38.12> a contentione manus tuae ego consumptus sum in increpationibus pro iniquitate corripuisti virum et posuisti quasi tineam desiderabilia eius verumtamen vanitas omnis homo semper;
<Vulgate Old Latin Psalms.38.13> audi orationem meam Domine et clamorem meum exaudi ad lacrimam meam ne obsurdescas quia advena ego sum apud te et peregrinus sicut omnes patres mei;
<Vulgate Old Latin Psalms.38.14> parce mihi ut rideam antequam vadam et non subsistam;
<Vulgate Old Latin Psalms.39.1> pro victoria David canticum;
<Vulgate Old Latin Psalms.39.2> expectans expectavi Dominum et inclinatus est ad me;
<Vulgate Old Latin Psalms.39.3> et audivit clamorem meum et eduxit me de lacu famoso de luto caeni et statuit super petram pedes meos stabilivit gressus meos;
<Vulgate Old Latin Psalms.39.4> et dedit in ore meo canticum novum laudem Deo nostro videbunt multi et timebunt et sperabunt in Domino;
<Vulgate Old Latin Psalms.39.5> beatus vir qui posuit Dominum confidentiam suam et non est aversus ad superbias pompasque mendacii;
<Vulgate Old Latin Psalms.39.6> multa fecisti tu Domine Deus meus mirabilia tua et cogitationes tuas pro nobis non invenio ordinem coram te si narrare voluero et numerare plura sunt quam ut narrari queant;
<Vulgate Old Latin Psalms.39.7> victima et oblatione non indiges aures fodisti mihi holocaustum et pro peccato non petisti;
<Vulgate Old Latin Psalms.39.8> tunc dixi ecce venio in volumine libri scriptum est de me;
<Vulgate Old Latin Psalms.39.9> ut facerem placitum tibi Deus meus volui et legem tuam in medio ventris mei;
<Vulgate Old Latin Psalms.39.10> adnuntiavi iustum in ecclesia multa ecce labia mea non prohibebo Domine tu nosti;
<Vulgate Old Latin Psalms.39.11> iustitiam tuam non abscondi in medio cordis mei fidem tuam et salutare tuum dixi non abscondi misericordiam tuam et veritatem tuam in ecclesia multa;
<Vulgate Old Latin Psalms.39.12> tu Domine non prohibebis misericordias tuas a me misericordia tua et veritas iugiter servabunt me;
<Vulgate Old Latin Psalms.39.13> circumdederunt enim me mala quorum non est numerus conprehenderunt me iniquitates meae et non potui videre plures factae sunt quam capilli capitis mei et cor meum dereliquit me;
<Vulgate Old Latin Psalms.39.14> placeat tibi Domine ut liberes me Domine ad adiuvandum me festina;
<Vulgate Old Latin Psalms.39.15> confundantur et revereantur simul quaerentes animam meam ut auferant eam convertantur retrorsum et confundantur qui volunt mala mihi;
<Vulgate Old Latin Psalms.39.16> pereant post confusionem suam qui dicunt mihi va va;
<Vulgate Old Latin Psalms.39.17> gaudeant et laetentur in te qui quaerunt te dicant iugiter magnificetur Dominus qui diligunt salutare tuum;
<Vulgate Old Latin Psalms.39.18> ego autem sum egens et pauper Dominus sollicitus erit pro me auxilium meum et salutare meum tu Deus meus ne moreris;
<Vulgate Old Latin Psalms.40.1> pro victoria canticum David;
<Vulgate Old Latin Psalms.40.2> beatus qui cogitat de paupere in die mala salvabit eum Dominus;
<Vulgate Old Latin Psalms.40.3> Dominus custodiet eum et vivificabit eum et beatus erit in terra et non tradet eum animae inimicorum suorum;
<Vulgate Old Latin Psalms.40.4> Dominus confortabit eum in lecto infirmitatis totum stratum eius vertisti in aegrotatione sua;
<Vulgate Old Latin Psalms.40.5> ego dixi Domine miserere mei sana animam meam quoniam peccavi tibi;
<Vulgate Old Latin Psalms.40.6> inimici mei loquentur malum mihi quando morietur et periet nomen eius;
<Vulgate Old Latin Psalms.40.7> et si venerit ut visitet vana loquetur cor eius congregabit iniquitatem sibi et egrediens foras detrahet;
<Vulgate Old Latin Psalms.40.8> simul adversum me murmurabant omnes odientes me contra cogitabant malum mihi;
<Vulgate Old Latin Psalms.40.9> verbum diabuli infundebant sibi qui dormivit non addet ut resurgat;
<Vulgate Old Latin Psalms.40.10> sed et homo pacificus meus in quo habui fiduciam qui manducabat panem meum levavit contra me plantam;
<Vulgate Old Latin Psalms.40.11> tu autem Domine miserere mei et leva me ut reddam eis;
<Vulgate Old Latin Psalms.40.12> in hoc cognovi quod velis me quia non insultavit inimicus meus mihi;
<Vulgate Old Latin Psalms.40.13> ego autem in simplicitate mea adiutus sum a te et statues me ante faciem tuam in perpetuum;
<Vulgate Old Latin Psalms.40.14> benedictus Dominus Deus Israhel a saeculo et usque in saeculum amen amen;
<Vulgate Old Latin Psalms.41.1> pro victoria doctissimi filiorum Core;
<Vulgate Old Latin Psalms.41.2> sicut areola praeparata ad inrigationes aquarum sic anima mea praeparata est ad te Deus;
<Vulgate Old Latin Psalms.41.3> sitivit anima mea Deum fortem viventem quando veniam et parebo ante faciem tuam;
<Vulgate Old Latin Psalms.41.4> fuerunt mihi lacrimae meae panis per diem ac noctem cum diceretur mihi tota die ubi est Deus tuus;
<Vulgate Old Latin Psalms.41.5> horum recordatus sum et effudi in me animam meam quia veniam ad umbraculum tacebo usque ad domum Dei in voce laudis et confessionis multitudinis festa celebrantis;
<Vulgate Old Latin Psalms.41.6> quare incurvaris anima mea et conturbas me expecta Dominum quia adhuc confitebor ei salutaribus vultus eius;
<Vulgate Old Latin Psalms.41.7> Deus meus in memet ipso anima mea incurvatur propterea recordabor tui de terra Iordanis et Hermoniim de monte minimo;
<Vulgate Old Latin Psalms.41.8> abyssus abyssum vocat in voce cataractarum tuarum omnes gurgites tui et fluctus tui super me transierunt;
<Vulgate Old Latin Psalms.41.9> per diem mandavit Dominus misericordiam suam et in nocte canticum eius mecum oratio Deo vitae meae;
<Vulgate Old Latin Psalms.41.10> dicam Deo petra mea quare oblitus es mei quare tristis incedo adfligente inimico;
<Vulgate Old Latin Psalms.41.11> cum me interficerent in ossibus meis exprobraverunt mihi hostes mei dicentes tota die ubi est Deus tuus;
<Vulgate Old Latin Psalms.41.12> quare incurvaris anima mea et conturbas me expecta Dominum quoniam adhuc confitebor ei salutibus vultus mei et Deo meo;
<Vulgate Old Latin Psalms.42.1> iudica me Deus et discerne causam meam a gente non sancta a viro doloso et iniquo salva me;
<Vulgate Old Latin Psalms.42.2> tu enim Deus fortitudo mea quare proiecisti me quare tristis incedo adfligente inimico;
<Vulgate Old Latin Psalms.42.3> mitte lucem tuam et veritatem tuam ipsae ducent me et introducent ad montem sanctum tuum et ad tabernaculum tuum;
<Vulgate Old Latin Psalms.42.4> et introibo ad altare tuum ad Deum laetitiae et exultationis meae et confitebor tibi in cithara Deus Deus meus;
<Vulgate Old Latin Psalms.42.5> quare incurvaris anima mea et quare conturbas me expecta Dominum quoniam adhuc confitebor ei salutibus vultus mei et Deo meo;
<Vulgate Old Latin Psalms.43.1> pro victoria filiorum Core eruditionis;
<Vulgate Old Latin Psalms.43.2> Deus auribus nostris audivimus patres nostri narraverunt nobis opus quod operatus es in diebus eorum in diebus antiquis;
<Vulgate Old Latin Psalms.43.3> tu manu tua gentes delisti et plantasti eos adflixisti populos et emisisti eos;
<Vulgate Old Latin Psalms.43.4> non enim in gladio suo possederunt terram neque brachium eorum salvavit eos sed dextera tua et brachium tuum et lux vultus tui quia conplacuisti tibi;
<Vulgate Old Latin Psalms.43.5> tu es rex meus Deus praecipe pro salutibus Iacob;
<Vulgate Old Latin Psalms.43.6> in te hostes nostros ventilabimus in nomine tuo conculcabimus adversarios nostros;
<Vulgate Old Latin Psalms.43.7> non enim in arcu meo confidam neque gladius meus salvabit me;
<Vulgate Old Latin Psalms.43.8> quia salvasti nos de hostibus nostris et eos qui oderant nos confudisti;
<Vulgate Old Latin Psalms.43.9> in Domino gaudebimus tota die et in nomine tuo in aeternum confitebimur semper;
<Vulgate Old Latin Psalms.43.10> verum tu proiecisti et confudisti nos et non egredieris in exercitibus nostris;
<Vulgate Old Latin Psalms.43.11> vertisti terga nostra hosti et qui oderant nos diripuerunt nos;
<Vulgate Old Latin Psalms.43.12> dedisti nos quasi gregem ad vorandum et in gentibus dispersisti nos;
<Vulgate Old Latin Psalms.43.13> vendidisti populum tuum sine pretio nec grandis fuit commutatio eorum;
<Vulgate Old Latin Psalms.43.14> posuisti nos obprobrium vicinis nostris subsannationem et inrisum his qui erant in circuitu nostro;
<Vulgate Old Latin Psalms.43.15> posuisti nos similitudinem in gentibus commotionem capitis in tribubus;
<Vulgate Old Latin Psalms.43.16> tota die confusio mea contra me et ignominia faciei meae cooperuit me;
<Vulgate Old Latin Psalms.43.17> a voce exprobrantis et blasphemantis a facie inimici et ultoris;
<Vulgate Old Latin Psalms.43.18> omnia haec venerunt super nos et non sumus obliti tui nec mentiti fuimus in pacto tuo;
<Vulgate Old Latin Psalms.43.19> non est conversum retro cor nostrum nec declinaverunt gressus nostri a semita tua;
<Vulgate Old Latin Psalms.43.20> quoniam deiecisti nos in loco draconum et operuisti nos umbra mortis;
<Vulgate Old Latin Psalms.43.21> si obliti sumus nominis Dei nostri et expandimus manus nostras ad deum alienum;
<Vulgate Old Latin Psalms.43.22> numquid non Deus investigabit istud ipse enim novit cogitationes cordis quoniam propter te mortificati sumus tota die reputati sumus ut grex occisionis;
<Vulgate Old Latin Psalms.43.23> consurge quare dormitas Domine evigila quare proicis nos in sempiternum;
<Vulgate Old Latin Psalms.43.24> quare faciem tuam abscondis oblivisceris adflictiones et angustias nostras;
<Vulgate Old Latin Psalms.43.25> quoniam incurvata est in pulvere anima nostra adhesit terrae venter noster;
<Vulgate Old Latin Psalms.43.26> surge auxiliare nobis et redime nos propter misericordiam tuam;
<Vulgate Old Latin Psalms.44.1> victori pro liliis filiorum Core eruditionis canticum amantissimi;
<Vulgate Old Latin Psalms.44.2> eructavit cor meum verbum bonum dico ego opera mea regi lingua mea stilus scribae velocis;
<Vulgate Old Latin Psalms.44.3> decore pulchrior es filiis hominum effusa est gratia in labiis tuis propterea benedixit tibi Deus in aeternum;
<Vulgate Old Latin Psalms.44.4> accingere gladio tuo super femur fortissime;
<Vulgate Old Latin Psalms.44.5> gloria tua et decore tuo decore tuo prospere ascende propter veritatem et mansuetudinem iustitiae et docebit te terribilia dextera tua;
<Vulgate Old Latin Psalms.44.6> sagittae tuae acutae populi sub te cadent in corde inimicorum regis;
<Vulgate Old Latin Psalms.44.7> thronus tuus Deus in saeculum et in aeternum sceptrum aequitatis sceptrum regni tui;
<Vulgate Old Latin Psalms.44.8> dilexisti iustitiam et odisti iniquitatem propterea unxit te Deus Deus tuus oleo exultationis prae participibus tuis;
<Vulgate Old Latin Psalms.44.9> zmyrna et stacte et cassia in cunctis vestimentis tuis de domibus eburneis quibus laetificaverunt te;
<Vulgate Old Latin Psalms.44.10> filiae regum in honore tuo stetit coniux in dextera tua in diademate aureo;
<Vulgate Old Latin Psalms.44.11> audi filia et vide et inclina aurem tuam et obliviscere populi tui et domus patris tui;
<Vulgate Old Latin Psalms.44.12> et concupiscet rex decorem tuum quia ipse est dominus tuus et adora eum;
<Vulgate Old Latin Psalms.44.13> et o filia fortissimi in muneribus faciem tuam deprecabuntur divites populi;
<Vulgate Old Latin Psalms.44.14> omnis gloria filiae regis intrinsecus fasceis aureis vestita est;
<Vulgate Old Latin Psalms.44.15> in scutulatis ducetur ad regem virgines sequentur eam amicae eius ducentur illuc;
<Vulgate Old Latin Psalms.44.16> ducentur in laetitiis et exultatione ingredientur thalamum regis;
<Vulgate Old Latin Psalms.44.17> pro patribus tuis erunt filii tibi pones eos principes in universa terra;
<Vulgate Old Latin Psalms.44.18> recordabor nominis tui in omni generatione et generatione propterea populi confitebuntur tibi in saeculum et in aeternum;
<Vulgate Old Latin Psalms.45.1> victori filiorum Core pro iuventutibus canticum;
<Vulgate Old Latin Psalms.45.2> Deus nostra spes et fortitudo auxilium in tribulationibus inventus es validum;
<Vulgate Old Latin Psalms.45.3> ideo non timebimus cum fuerit translata terra et concussi montes in corde maris;
<Vulgate Old Latin Psalms.45.4> sonantibus et intumescentibus gurgitibus eius et agitatis montibus in potentia eius semper;
<Vulgate Old Latin Psalms.45.5> fluminis divisiones laetificant civitatem Dei sanctum tabernaculum Altissimi;
<Vulgate Old Latin Psalms.45.6> Dominus in medio eius non commovebitur auxiliabitur ei Deus in ipso ortu matutino;
<Vulgate Old Latin Psalms.45.7> conturbatae sunt gentes concussa sunt regna dedit vocem suam prostrata est terra;
<Vulgate Old Latin Psalms.45.8> Dominus exercituum nobiscum protector noster Deus Iacob semper;
<Vulgate Old Latin Psalms.45.9> venite et videte opera Domini quantas posuerit solitudines in terra;
<Vulgate Old Latin Psalms.45.10> conpescuit bella usque ad extremum terrae arcum confringet et concidet hastam plaustra conburet igni;
<Vulgate Old Latin Psalms.45.11> cessate et cognoscite quoniam ego sum Deus exaltabor in gentibus exaltabor in terra;
<Vulgate Old Latin Psalms.45.12> Dominus exercituum nobiscum fortitudo nostra Deus Iacob semper;
<Vulgate Old Latin Psalms.46.1> victori filiorum Core canticum;
<Vulgate Old Latin Psalms.46.2> omnes populi plaudite manibus iubilate Deo in voce laudis;
<Vulgate Old Latin Psalms.46.3> quoniam Dominus altissimus terribilis rex magnus super omnem terram;
<Vulgate Old Latin Psalms.46.4> congregavit populos subter nos et tribus sub pedibus nostris;
<Vulgate Old Latin Psalms.46.5> elegit nobis hereditatem nostram gloriam Iacob quam dilexit semper;
<Vulgate Old Latin Psalms.46.6> ascendit Deus in iubilo Deus in voce bucinae;
<Vulgate Old Latin Psalms.46.7> canite Deo canite canite regi nostro canite;
<Vulgate Old Latin Psalms.46.8> quia rex universae terrae Deus canite erudite;
<Vulgate Old Latin Psalms.46.9> regnavit Deus super gentes Deus sedet super thronum sanctum suum;
<Vulgate Old Latin Psalms.46.10> principes populorum congregati sunt populus Dei Abraham quoniam Dei scuta terrae vehementer elevata sunt;
<Vulgate Old Latin Psalms.47.1> canticum psalmi filiorum Core;
<Vulgate Old Latin Psalms.47.2> magnus Dominus et laudabilis nimis in civitate Dei nostri in monte sancto suo;
<Vulgate Old Latin Psalms.47.3> specioso germini gaudio universae terrae monti Sion lateribus aquilonis civitatulae regis magni;
<Vulgate Old Latin Psalms.47.4> Deus in domibus eius agnitus est in auxiliando;
<Vulgate Old Latin Psalms.47.5> quia ecce reges congregati sunt venerunt simul;
<Vulgate Old Latin Psalms.47.6> ipsi videntes sic obstipuerunt conturbati sunt admirati sunt;
<Vulgate Old Latin Psalms.47.7> horror possedit eos ibi dolor quasi parturientis;
<Vulgate Old Latin Psalms.47.8> in vento uredinis confringes naves maris;
<Vulgate Old Latin Psalms.47.9> sicut audivimus ita vidimus in civitate Dei exercituum in civitate Dei nostri Deus fundavit eam usque in aeternum semper;
<Vulgate Old Latin Psalms.47.10> aestimavimus Deus misericordiam tuam in medio templi tui;
<Vulgate Old Latin Psalms.47.11> secundum nomen tuum Deus sic laus tua usque ad extremum terrae iustitia repleta est dextera tua;
<Vulgate Old Latin Psalms.47.12> laetetur mons Sion exultent filiae Iudae propter iudicia tua;
<Vulgate Old Latin Psalms.47.13> circumdate Sion et circumite eam numerate turres eius;
<Vulgate Old Latin Psalms.47.14> ponite cor vestrum in moenibus separate palatia eius ut narretis in generatione novissima;
<Vulgate Old Latin Psalms.47.15> quia ipse Deus Deus noster in saeculum et in perpetuum ipse erit dux noster in morte;
<Vulgate Old Latin Psalms.48.1> victori filiorum Core canticum;
<Vulgate Old Latin Psalms.48.2> audite hoc omnes populi auribus percipite universi habitatores occidentis;
<Vulgate Old Latin Psalms.48.3> tam filii Adam quam filii singulorum simul dives et pauper;
<Vulgate Old Latin Psalms.48.4> os meum loquitur sapientias et meditatio cordis mei prudentias;
<Vulgate Old Latin Psalms.48.5> inclino ad parabulam aurem meam aperiam in cithara enigma meum;
<Vulgate Old Latin Psalms.48.6> quare timebo in diebus mali iniquitas calcanei mei circumdabit me;
<Vulgate Old Latin Psalms.48.7> qui fiduciam habent in fortitudine sua et in multitudine divitiarum suarum superbiunt;
<Vulgate Old Latin Psalms.48.8> fratrem redimens non redimet vir nec dabit Deo propitiationem pro eo;
<Vulgate Old Latin Psalms.48.9> neque pretium redemptionis animae eorum sed quiescet in saeculo;
<Vulgate Old Latin Psalms.48.10> et vivet ultra in sempiternum;
<Vulgate Old Latin Psalms.48.11> et non videbit interitum cum viderit sapientes morientes simul insipiens et indoctus peribunt et derelinquent alienis divitias suas;
<Vulgate Old Latin Psalms.48.12> interiora sua domus suas in saeculo tabernacula sua in generatione et generatione vocaverunt nominibus suis terras suas;
<Vulgate Old Latin Psalms.48.13> et homo in honore non commorabitur adsimilatus est iumentis et exaequatus est;
<Vulgate Old Latin Psalms.48.14> haec est via insipientiae eorum et post eos iuxta os eorum current semper;
<Vulgate Old Latin Psalms.48.15> quasi grex in inferno positi sunt mors pascet eos et subicient eos recti in matutino et figura eorum conteretur in inferno post habitaculum suum;
<Vulgate Old Latin Psalms.48.16> verumtamen Deus redimet animam meam de manu inferi cum adsumpserit me semper;
<Vulgate Old Latin Psalms.48.17> noli timere cum ditatus fuerit vir cum multiplicata fuerit gloria domus eius;
<Vulgate Old Latin Psalms.48.18> neque enim moriens tollet omnia nec descendet post eum gloria eius;
<Vulgate Old Latin Psalms.48.19> quia animae suae in vita sua benedicet laudabunt inquient te cum benefeceris tibi;
<Vulgate Old Latin Psalms.48.20> intrabit usque ad generationes patrum suorum usque ad finem non videbunt lucem;
<Vulgate Old Latin Psalms.48.21> homo cum in honore esset non intellexit conparavit se iumentis et silebitur;
<Vulgate Old Latin Psalms.49.1> canticum Asaph fortis Deus Dominus locutus est et vocavit terram ab ortu solis usque ad occasum eius;
<Vulgate Old Latin Psalms.49.2> de Sion perfecta decore Deus apparuit;
<Vulgate Old Latin Psalms.49.3> veniet Deus noster et non tacebit ignis coram eo vorabit et in circuitu eius tempestas valida;
<Vulgate Old Latin Psalms.49.4> vocabit caelum desursum et terram ut iudicet populum suum;
<Vulgate Old Latin Psalms.49.5> congregate mihi sanctos meos qui feriunt pactum meum in sacrificio;
<Vulgate Old Latin Psalms.49.6> et adnuntiabunt caeli iustitiam eius quia Deus iudex est semper;
<Vulgate Old Latin Psalms.49.7> audi popule meus et loquar Israhel et contestabor te Deus Deus tuus ego sum;
<Vulgate Old Latin Psalms.49.8> non propter victimas tuas arguam te et holocaustomata tua coram me sunt semper;
<Vulgate Old Latin Psalms.49.9> non accipiam de domo tua vitulum neque de gregibus tuis hircos;
<Vulgate Old Latin Psalms.49.10> mea sunt enim omnia animalia silvarum pecudes in montibus milium;
<Vulgate Old Latin Psalms.49.11> scio omnes aves montium et universitas agri mecum est;
<Vulgate Old Latin Psalms.49.12> si esuriero non dicam tibi meus est enim orbis et plenitudo eius;
<Vulgate Old Latin Psalms.49.13> numquid comedam carnem taurorum aut sanguinem hircorum bibam;
<Vulgate Old Latin Psalms.49.14> immola Deo laudem et redde Altissimo vota tua;
<Vulgate Old Latin Psalms.49.15> et invoca me in die tribulationis liberabo te et glorificabis me;
<Vulgate Old Latin Psalms.49.16> impio autem dixit Deus quid tibi est cum narratione praeceptorum meorum et ut adsumas pactum meum in ore tuo;
<Vulgate Old Latin Psalms.49.17> qui odisti disciplinam et proiecisti verba mea post te;
<Vulgate Old Latin Psalms.49.18> si videbas furem consentiebas ei et cum adulteris erat pars tua;
<Vulgate Old Latin Psalms.49.19> os tuum dimisisti ad malitiam et lingua tua concinnavit dolum;
<Vulgate Old Latin Psalms.49.20> sedens adversum fratrem tuum loquebaris et adversum filium matris tuae fabricabaris obprobrium;
<Vulgate Old Latin Psalms.49.21> haec fecisti et tacui existimasti futurum me similem tui arguam te et proponam te ante oculos tuos;
<Vulgate Old Latin Psalms.49.22> intellegite hoc qui obliviscimini Deum ne forte capiam et non sit qui liberet;
<Vulgate Old Latin Psalms.49.23> qui immolat confessionem glorificat me et qui ordinate ambulat ostendam ei salutare Dei;
<Vulgate Old Latin Psalms.50.1> victori canticum David;
<Vulgate Old Latin Psalms.50.2> cum venisset ad eum Nathan propheta quando ingressus est ad Bethsabee;
<Vulgate Old Latin Psalms.50.3> miserere mei Deus secundum misericordiam tuam iuxta multitudinem miserationum tuarum dele iniquitates meas;
<Vulgate Old Latin Psalms.50.4> multum lava me ab iniquitate mea et a peccato meo munda me;
<Vulgate Old Latin Psalms.50.5> quoniam iniquitates meas ego novi et peccatum meum contra me est semper;
<Vulgate Old Latin Psalms.50.6> tibi soli peccavi et malum coram te feci ut iustificeris in sermonibus tuis et vincas cum iudicaveris;
<Vulgate Old Latin Psalms.50.7> ecce in iniquitate conceptus sum et in peccato peperit me mater mea;
<Vulgate Old Latin Psalms.50.8> ecce enim veritatem diligis absconditum et arcanum sapientiae manifestasti mihi;
<Vulgate Old Latin Psalms.50.9> asparges me hysopo et mundabor lavabis me et super nivem dealbabor;
<Vulgate Old Latin Psalms.50.10> auditum mihi facies gaudium et laetitiam ut exultent ossa quae confregisti;
<Vulgate Old Latin Psalms.50.11> absconde faciem tuam a peccatis meis et omnes iniquitates meas dele;
<Vulgate Old Latin Psalms.50.12> cor mundum crea mihi Deus et spiritum stabilem renova in visceribus meis;
<Vulgate Old Latin Psalms.50.13> ne proicias me a facie tua et spiritum sanctum tuum ne auferas a me;
<Vulgate Old Latin Psalms.50.14> redde mihi laetitiam Iesu tui et spiritu potenti confirma me;
<Vulgate Old Latin Psalms.50.15> docebo iniquos vias tuas et peccatores ad te revertentur;
<Vulgate Old Latin Psalms.50.16> libera me de sanguinibus Deus Deus salutis meae laudabit lingua mea iustitiam tuam;
<Vulgate Old Latin Psalms.50.17> Domine labia mea aperies et os meum adnuntiabit laudem tuam;
<Vulgate Old Latin Psalms.50.18> non enim vis ut victimam feriam nec holocaustum tibi placet;
<Vulgate Old Latin Psalms.50.19> sacrificium Dei spiritus contribulatus cor contritum et humiliatum Deus non dispicies;
<Vulgate Old Latin Psalms.50.20> benefac Domine in voluntate tua Sion et aedificentur muri Hierusalem;
<Vulgate Old Latin Psalms.50.21> tunc suscipies sacrificium iustitiae oblationes et holocausta tunc inponent super altare tuum vitulos;
<Vulgate Old Latin Psalms.51.1> victori ab erudito David;
<Vulgate Old Latin Psalms.51.2> cum venisset Doec Idumeus et adnuntiasset Saul dicens ei venit David in domum Achimelech;
<Vulgate Old Latin Psalms.51.3> quid gloriaris in malitia potens misericordia Dei tota est die;
<Vulgate Old Latin Psalms.51.4> insidias cogitat lingua tua quasi novacula acuta faciens dolum;
<Vulgate Old Latin Psalms.51.5> dilexisti malum magis quam bonum mendacium magis quam loqui iustitiam semper;
<Vulgate Old Latin Psalms.51.6> dilexisti omnia verba ad devorandum lingua dolosa;
<Vulgate Old Latin Psalms.51.7> sed Deus destruet te in sempiternum terrebit et evellet te de tabernaculo et eradicabit te de terra viventium semper;
<Vulgate Old Latin Psalms.51.8> videbunt iusti et timebunt et super eum ridebunt;
<Vulgate Old Latin Psalms.51.9> ecce vir qui non posuit Deum fortitudinem suam sed speravit in multitudine divitiarum suarum confortatus est in insidiis suis;
<Vulgate Old Latin Psalms.51.10> ego sicut oliva virens in domo Dei speravi in misericordia Dei in saeculum sempiternum;
<Vulgate Old Latin Psalms.51.11> confitebor tibi in saeculo quoniam fecisti et expectabo nomen tuum quoniam bonum in conspectu sanctorum tuorum;
<Vulgate Old Latin Psalms.52.1> victori per chorum eruditi David dixit stultus in corde suo non est Deus;
<Vulgate Old Latin Psalms.52.2> corrupti sunt et abominabiles facti sunt in iniquitate non est qui faciat bonum;
<Vulgate Old Latin Psalms.52.3> Deus de caelo prospexit super filios hominum ut videret si esset intellegens requirens Deum;
<Vulgate Old Latin Psalms.52.4> omnes aversi sunt pariter adheserunt non est qui faciat bonum non est usque ad unum;
<Vulgate Old Latin Psalms.52.5> numquid non cognoverunt qui operantur iniquitatem qui comedunt populum meum ut cibum panis;
<Vulgate Old Latin Psalms.52.6> Deum non invocaverunt ibi timuerunt timore ubi non est timor quoniam Deus dispersit ossa circumdantium te confunderis quia Deus proiecit eos;
<Vulgate Old Latin Psalms.52.7> quis dabit ex Sion salutare Israhel cum reduxerit Deus captivitatem populi sui exultabit Iacob laetabitur Israhel;
<Vulgate Old Latin Psalms.53.1> victori in psalmis eruditi David;
<Vulgate Old Latin Psalms.53.2> quando venerunt Ziphei et dixerunt Saul nonne David absconditus est apud nos;
<Vulgate Old Latin Psalms.53.3> Deus in nomine tuo salva me et in fortitudine tua ulciscere me;
<Vulgate Old Latin Psalms.53.4> Deus exaudi orationem meam auribus percipe verba oris mei;
<Vulgate Old Latin Psalms.53.5> quia alieni insurrexerunt adversus me et fortes quaesierunt animam meam et non posuerunt Deum in conspectu suo semper;
<Vulgate Old Latin Psalms.53.6> ecce Deus auxiliatur mihi Dominus sustentans animam meam;
<Vulgate Old Latin Psalms.53.7> reddet malum insidiatoribus meis in veritate tua disperde eos;
<Vulgate Old Latin Psalms.53.8> voluntarie sacrificabo tibi confitebor nomini tuo Domine quoniam bonum est;
<Vulgate Old Latin Psalms.53.9> quoniam ex omni tribulatione liberavit me et inimicos meos dispexit oculus meus;
<Vulgate Old Latin Psalms.54.1> victori in psalmis eruditi David;
<Vulgate Old Latin Psalms.54.2> exaudi Deus orationem meam et ne dispicias deprecationem meam;
<Vulgate Old Latin Psalms.54.3> adtende mihi et exaudi me humiliatus sum in meditatione mea et conturbatus;
<Vulgate Old Latin Psalms.54.4> a voce inimici a facie persequentis impii quoniam proiecerunt super me iniquitatem et in furore adversabantur mihi;
<Vulgate Old Latin Psalms.54.5> cor meum doluit in vitalibus meis et terrores mortis ceciderunt super me;
<Vulgate Old Latin Psalms.54.6> timor et tremor venit super me et operuit me caligo;
<Vulgate Old Latin Psalms.54.7> et dixi quis dabit mihi pinnas columbae ut volem et requiescam;
<Vulgate Old Latin Psalms.54.8> ut procul abeam et commorer in deserto semper;
<Vulgate Old Latin Psalms.54.9> festinabo ut salver ab spiritu tempestatis et turbinis;
<Vulgate Old Latin Psalms.54.10> praecipita Domine divide linguas eorum quoniam vidi iniquitatem et contradictionem in civitate;
<Vulgate Old Latin Psalms.54.11> die et nocte circumeuntes muros eius scelus et dolorem in medio eius;
<Vulgate Old Latin Psalms.54.12> insidiae in vitalibus eius et non recedet de plateis eius damnum et fraudulentia;
<Vulgate Old Latin Psalms.54.13> non enim inimicus exprobravit mihi ut sustineam neque is qui me oderat super me magnificatus est ut abscondar ab eo;
<Vulgate Old Latin Psalms.54.14> sed tu homo unianimis meus dux meus et notus meus;
<Vulgate Old Latin Psalms.54.15> qui simul habuimus dulce secretum in domo Dei ambulavimus in terrore;
<Vulgate Old Latin Psalms.54.16> veniat mors super eos descendant in infernum viventes quia nequitiae in congregatione eorum et in medio eorum;
<Vulgate Old Latin Psalms.54.17> ego ad Deum clamabo et Dominus salvabit me;
<Vulgate Old Latin Psalms.54.18> vespere et mane et meridie eloquar et resonabo et exaudiet vocem meam;
<Vulgate Old Latin Psalms.54.19> redimet in pace animam meam ab adpropinquantibus mihi multi enim fuerunt adversum me;
<Vulgate Old Latin Psalms.54.20> exaudiet Deus et humiliabit eos qui iudex est ab initio semper non enim mutantur neque timent Deum;
<Vulgate Old Latin Psalms.54.21> extendit manum suam ad pacifica sua contaminabit pactum suum;
<Vulgate Old Latin Psalms.54.22> nitidius butyro os eius pugnat autem cor illius molliores sermones eius oleo cum sint lanceae;
<Vulgate Old Latin Psalms.54.23> proice super Dominum caritatem tuam et ipse enutriet te non dabit in aeternum fluctuationem iusto;
<Vulgate Old Latin Psalms.54.24> tu autem Deus deduces eos in puteum interitus viri sanguinum et dolosi non dimidiabunt dies suos ego autem fiduciam habeo tui;
<Vulgate Old Latin Psalms.55.1> victori pro columba muta eo quod procul abierit David humilis et simplex quando tenuerunt eum Palestini in Geth;
<Vulgate Old Latin Psalms.55.2> miserere mei Deus quoniam conculcavit me homo tota die pugnans tribulavit me;
<Vulgate Old Latin Psalms.55.3> conculcaverunt me insidiatores mei tota die multi enim qui pugnant contra me Altissime;
<Vulgate Old Latin Psalms.55.4> quacumque die territus fuero ego in te confidam;
<Vulgate Old Latin Psalms.55.5> in Deo laudavi verbum in Deo speravi non timebo quid faciat caro mihi;
<Vulgate Old Latin Psalms.55.6> tota die sermonibus me adfligebant contra me omnes cogitationes eorum in malum;
<Vulgate Old Latin Psalms.55.7> congregabuntur abscondite plantas meas observabunt expectantes animam meam;
<Vulgate Old Latin Psalms.55.8> quia nullus est salvus in eis in furore populos detrahet Deus;
<Vulgate Old Latin Psalms.55.9> secretiora mea numerasti pone lacrimam meam in conspectu tuo sed non in narratione tua;
<Vulgate Old Latin Psalms.55.10> tunc convertentur inimici mei retrorsum in quacumque die invocavero hoc scio quia Deus meus es;
<Vulgate Old Latin Psalms.55.11> in Deo laudabo verbum in Domino praedicabo sermonem in Deo speravi non timebo quid faciat homo mihi;
<Vulgate Old Latin Psalms.55.12> in me sunt Deus vota tua reddam gratiarum actiones tibi;
<Vulgate Old Latin Psalms.55.13> quia liberasti animam meam de morte et pedes meos de lapsu ut ambulem coram Deo in luce viventium;
<Vulgate Old Latin Psalms.56.1> pro victoria ut non disperdas David humilem et simplicem quando fugit a facie Saul in spelunca;
<Vulgate Old Latin Psalms.56.2> miserere mei Deus miserere mei quoniam in te sperat anima mea in umbra alarum tuarum sperabo donec transeant insidiae;
<Vulgate Old Latin Psalms.56.3> invocabo Deum altissimum Deum ultorem meum;
<Vulgate Old Latin Psalms.56.4> mittet de caelo et salvabit me exprobrabit conculcantibus me semper mittet Deus misericordiam suam et veritatem suam;
<Vulgate Old Latin Psalms.56.5> anima mea in medio leonum dormivit ferocientium filii hominum dentes eorum lancea et sagittae et lingua eorum gladius acutus;
<Vulgate Old Latin Psalms.56.6> exaltare super caelos Deus in omni terra gloria tua;
<Vulgate Old Latin Psalms.56.7> rete paraverunt gressibus meis ad incurvandam animam meam foderunt ante me foveam ceciderunt in medium eius semper;
<Vulgate Old Latin Psalms.56.8> paratum cor meum Deus paratum cor meum cantabo et psallam;
<Vulgate Old Latin Psalms.56.9> surge gloria mea surge psalterium et cithara surgam mane;
<Vulgate Old Latin Psalms.56.10> confitebor tibi in populis Domine cantabo tibi in gentibus;
<Vulgate Old Latin Psalms.56.11> quia magna usque ad caelos misericordia tua et usque ad nubes veritas tua;
<Vulgate Old Latin Psalms.56.12> exaltare super caelos Deus in omni terra gloria tua;
<Vulgate Old Latin Psalms.57.1> victori ut non disperdas David humilem et simplicem;
<Vulgate Old Latin Psalms.57.2> si vere utique iustitiam loquimini recta iudicate filii hominum;
<Vulgate Old Latin Psalms.57.3> etenim in corde iniquitates operamini in terra iniquitatis manus vestras adpendite;
<Vulgate Old Latin Psalms.57.4> alienati sunt peccatores a vulva erraverunt ab utero loquentes mendacium;
<Vulgate Old Latin Psalms.57.5> furor eorum sicut furor serpentis sicut reguli surdi obturantis aurem suam;
<Vulgate Old Latin Psalms.57.6> ut non audiat vocem murmurantium nec incantatoris incantationes callidas;
<Vulgate Old Latin Psalms.57.7> Deus excute dentes eorum ex ore eorum molares leonum confringe Domine;
<Vulgate Old Latin Psalms.57.8> dissolvantur quasi aquae quae defluent intendet arcum suum donec conterantur;
<Vulgate Old Latin Psalms.57.9> quasi vermis tabefactus pertranseant quasi abortivum mulieris quod non vidit solem;
<Vulgate Old Latin Psalms.57.10> antequam crescant spinae vestrae in ramnum quasi viventes quasi in ira tempestas rapiet eas;
<Vulgate Old Latin Psalms.57.11> laetabitur iustus cum viderit ultionem pedes suos lavabit in sanguinem impii;
<Vulgate Old Latin Psalms.57.12> et dicet homo vere fructus est iusto vere est Deus iudicans in terra;
<Vulgate Old Latin Psalms.58.1> victori ut non disperdas David humilem et simplicem quando misit Saul et custodierunt domum ut occiderent eum;
<Vulgate Old Latin Psalms.58.2> erue me de inimicis meis Deus meus et a resistentibus mihi protege me;
<Vulgate Old Latin Psalms.58.3> libera me ab operariis iniquitatis et a viris sanguinum salva me;
<Vulgate Old Latin Psalms.58.4> quia ecce insidiati sunt animae meae congregantur adversum me fortissimi;
<Vulgate Old Latin Psalms.58.5> absque iniquitate mea et absque peccato meo Domine non egi inique et illi currunt et praeparantur;
<Vulgate Old Latin Psalms.58.6> surge ex adverso pro me et respice et tu Domine Deus exercituum Deus Israhel evigila ut visites omnes gentes non miserearis universis qui operantur iniquitatem semper;
<Vulgate Old Latin Psalms.58.7> revertantur ad vesperam et latrent ut canis et circumeant civitatem;
<Vulgate Old Latin Psalms.58.8> ecce loquuntur in ore suo gladii in labiis eorum quasi nemo audiat;
<Vulgate Old Latin Psalms.58.9> tu autem Domine deridebis eos subsannabis omnes gentes;
<Vulgate Old Latin Psalms.58.10> fortitudinem meam ad te servabo quoniam tu Deus elevator meus;
<Vulgate Old Latin Psalms.58.11> Dei mei misericordia praeveniet me;
<Vulgate Old Latin Psalms.58.12> Deus ostendit mihi in insidiatoribus meis ne occidas eos ne forte obliviscantur populi mei disperge eos in fortitudine tua et destrue eos protector noster Domine;
<Vulgate Old Latin Psalms.58.13> in peccato oris sui in sermone labiorum suorum et capiantur in superbia sua maledictionem et mendacium narrantes;
<Vulgate Old Latin Psalms.58.14> consume in furore consume ut non subsistant et sciant quoniam Deus dominatur Iacob in finibus terrae semper;
<Vulgate Old Latin Psalms.58.15> et convertantur ad vesperam et latrent ut canis et circumeant civitatem;
<Vulgate Old Latin Psalms.58.16> ipsi vagabuntur ut comedant et cum saturati non fuerint murmurabunt;
<Vulgate Old Latin Psalms.58.17> ego autem cantabo imperium tuum et laudabo mane misericordiam tuam quoniam factus es fortitudo mea et refugium in die tribulationis meae;
<Vulgate Old Latin Psalms.58.18> tibi cantabo quoniam Deus adiutor meus fortitudo mea Deus misericordia mea;
<Vulgate Old Latin Psalms.59.1> victori pro liliis testimonium humilis et perfecti David ad docendum;
<Vulgate Old Latin Psalms.59.2> quando pugnavit adversum Syriam Mesopotamiae et adversum Syriam Suba et reversus est Ioab et percussit Edom in valle Salinarum duodecim milia;
<Vulgate Old Latin Psalms.59.3> Deus proiecisti nos et scidisti iratus convertisti nos;
<Vulgate Old Latin Psalms.59.4> commovisti terram et disrupisti eam sana contritiones eius quoniam commota est;
<Vulgate Old Latin Psalms.59.5> ostendisti populo tuo duritiam potasti nos vino consopiente;
<Vulgate Old Latin Psalms.59.6> dedisti timentibus te signum ut fugerent a facie arcus semper ut liberentur amici tui;
<Vulgate Old Latin Psalms.59.7> salva dextera tua et exaudi me;
<Vulgate Old Latin Psalms.59.8> Deus locutus est in sanctuario suo laetabor dividam Sicimam et vallem Soccoth dimetiar;
<Vulgate Old Latin Psalms.59.9> meus est Galaad et meus Manasse et Efraim fortitudo capitis mei Iudas legifer meus;
<Vulgate Old Latin Psalms.59.10> Moab olla lavacri mei super Idumeam incedam calciamento meo mihi Palestina foederata est;
<Vulgate Old Latin Psalms.59.11> quis deducet me ad civitatem munitam quis deducet me usque ad Idumeam;
<Vulgate Old Latin Psalms.59.12> nonne tu Deus qui proiecisti nos et non egredieris Deus in exercitibus nostris;
<Vulgate Old Latin Psalms.59.13> da nobis auxilium in tribulatione vana est enim salus ab homine;
<Vulgate Old Latin Psalms.59.14> in Deo faciemus virtutem et ipse conculcabit tribulantes nos;
<Vulgate Old Latin Psalms.60.1> victori in psalmis David;
<Vulgate Old Latin Psalms.60.2> exaudi Deus laudationem meam intende orationi meae;
<Vulgate Old Latin Psalms.60.3> de novissimo terrae ad te clamabo cum triste fuerit cor meum cum fortis elevabitur adversum me tu eris ductor meus;
<Vulgate Old Latin Psalms.60.4> fuisti spes mea turris munitissima a facie inimici;
<Vulgate Old Latin Psalms.60.5> habitabo in tabernaculo tuo iugiter sperabo in protectione alarum tuarum semper;
<Vulgate Old Latin Psalms.60.6> tu enim Deus exaudisti orationem meam dedisti hereditatem timentibus nomen tuum;
<Vulgate Old Latin Psalms.60.7> dies super dies regis adicies annos eius donec est generatio et generatio;
<Vulgate Old Latin Psalms.60.8> sedebit semper ante faciem Dei misericordia et veritas servabunt eum;
<Vulgate Old Latin Psalms.60.9> sic canam nomini tuo iugiter reddens vota mea per singulos dies;
<Vulgate Old Latin Psalms.61.1> victori per Idithun canticum David;
<Vulgate Old Latin Psalms.61.2> attamen apud Deum silebit anima mea ex eo salus mea;
<Vulgate Old Latin Psalms.61.3> attamen ipse est scutum meum et salus mea fortitudo mea non commovebor amplius;
<Vulgate Old Latin Psalms.61.4> usquequo insidiamini contra virum interficitis omnes quasi murus inclinus et maceria corruens;
<Vulgate Old Latin Psalms.61.5> partem enim eius cogitaverunt expellere placuerunt sibi in mendacio ore suo singuli benedicunt et corde suo maledicunt semper;
<Vulgate Old Latin Psalms.61.6> verumtamen Deo retice anima mea ab ipso enim praestolatio mea;
<Vulgate Old Latin Psalms.61.7> ipse est fortitudo mea et salus mea susceptor meus non timebo;
<Vulgate Old Latin Psalms.61.8> in Deo salutare meum et gloria mea robur fortitudinis meae salus mea in Deo;
<Vulgate Old Latin Psalms.61.9> sperate in eo omni tempore populi effundite coram eo cor vestrum Deus spes nostra est semper;
<Vulgate Old Latin Psalms.61.10> verumtamen vanitas filii Adam mendacium filii viri in stateris dolosis fraudulenter agunt simul;
<Vulgate Old Latin Psalms.61.11> nolite confidere in calumnia et in rapina ne frustremini divitiae si fluxerint ne adponatis cor;
<Vulgate Old Latin Psalms.61.12> unum locutus est Deus duo haec audivi quia imperium Dei est;
<Vulgate Old Latin Psalms.61.13> et tibi Domine misericordia quia tu reddes unicuique secundum opus suum;
<Vulgate Old Latin Psalms.62.1> canticum David cum esset in deserto Iuda;
<Vulgate Old Latin Psalms.62.2> Deus fortitudo mea tu es de luce consurgam ad te sitivit te anima mea desideravit te caro mea;
<Vulgate Old Latin Psalms.62.3> in terra invia et conficiente ac sine aqua sic in sancto apparui tibi ut videam fortitudinem tuam et gloriam tuam;
<Vulgate Old Latin Psalms.62.4> melior est enim misericordia tua quam vitae labia mea laudabunt te;
<Vulgate Old Latin Psalms.62.5> sic benedicam tibi in vita mea in nomine tuo levabo manus meas;
<Vulgate Old Latin Psalms.62.6> quasi adipe et pinguidine implebitur anima mea et labiis laudantibus canet os meum;
<Vulgate Old Latin Psalms.62.7> recordans tui in cubili meo per singulas vigilias meditabor tibi;
<Vulgate Old Latin Psalms.62.8> quia fuisti auxilium meum in umbra alarum tuarum laudabo;
<Vulgate Old Latin Psalms.62.9> adhesit anima mea post te me suscepit dextera tua;
<Vulgate Old Latin Psalms.62.10> ipsi vero interficere quaerunt animam meam ingrediantur in extrema terrae;
<Vulgate Old Latin Psalms.62.11> congregentur in manus gladii pars vulpium erunt;
<Vulgate Old Latin Psalms.62.12> rex autem laetabitur in Deo laudabitur omnis qui iurat in eo quia obstruetur os loquentium mendacium;
<Vulgate Old Latin Psalms.63.1> victori canticum David;
<Vulgate Old Latin Psalms.63.2> audi Deus vocem meam loquentis a timore inimici serva vitam meam;
<Vulgate Old Latin Psalms.63.3> absconde me a consilio malignorum a tumultu operantium iniquitatem;
<Vulgate Old Latin Psalms.63.4> qui exacuerunt quasi gladium linguam suam tetenderunt sagittam suam verbum amarissimum;
<Vulgate Old Latin Psalms.63.5> ut sagittarent in absconditis simplicem;
<Vulgate Old Latin Psalms.63.6> subito sagittabunt eum et non timebunt confortaverunt sibi sermonem pessimum narraverunt ut absconderent laqueos dixerunt quis videbit nos;
<Vulgate Old Latin Psalms.63.7> scrutati sunt iniquitates defecerunt scrutantes scrutinio cogitationibus singulorum et corde profundo;
<Vulgate Old Latin Psalms.63.8> sagittabit ergo eos Deus iaculo repentino inferentur plagae eorum;
<Vulgate Old Latin Psalms.63.9> et corruent in semet ipsos linguis suis fugient omnes qui viderint eos;
<Vulgate Old Latin Psalms.63.10> et timebunt omnes homines et adnuntiabunt opus Dei et opera eius intellegent;
<Vulgate Old Latin Psalms.63.11> laetabitur iustus in Domino et sperabit in eo et exultabunt omnes recti corde;
<Vulgate Old Latin Psalms.64.1> victori carmen David cantici;
<Vulgate Old Latin Psalms.64.2> tibi silens laus Deus in Sion et tibi reddetur votum;
<Vulgate Old Latin Psalms.64.3> exaudi orationem donec ad te omnis caro veniat;
<Vulgate Old Latin Psalms.64.4> verba iniquitatum praevaluerunt adversum me sceleribus nostris tu propitiaberis;
<Vulgate Old Latin Psalms.64.5> beatus quem elegeris et susceperis habitabit enim in atriis tuis replebimur bonis domus tuae sanctificatione templi tui;
<Vulgate Old Latin Psalms.64.6> terribilis in iustitia exaudi nos Deus salvator noster confidentia omnium finium terrae et maris longinqui;
<Vulgate Old Latin Psalms.64.7> praeparans montes in virtute tua accinctus fortitudine;
<Vulgate Old Latin Psalms.64.8> conpescens sonitum maris fremitum fluctuum eius et multitudinem gentium;
<Vulgate Old Latin Psalms.64.9> et timebunt qui habitant in extremis a signis tuis egressus matutinos et vespere laudantes facies;
<Vulgate Old Latin Psalms.64.10> visita terram et inriga eam ubertate dita eam rivus Dei plenus aqua praeparabis frumentum eorum quia sic fundasti eam;
<Vulgate Old Latin Psalms.64.11> sulcos eius inebria multiplica fruges eius pluviis inriga eam et germini eius benedic;
<Vulgate Old Latin Psalms.64.12> volvetur annus in bonitate tua et vestigia tua rorabunt pinguidine;
<Vulgate Old Latin Psalms.64.13> pinguescent pascua deserti et exultatione colles accingentur;
<Vulgate Old Latin Psalms.64.14> vestientur agnis greges et valles plenae erunt frumento coaequabuntur et canent;
<Vulgate Old Latin Psalms.65.1> victori canticum psalmi iubilate Deo omnis terra;
<Vulgate Old Latin Psalms.65.2> cantate gloriam nomini eius date gloriam laudi eius;
<Vulgate Old Latin Psalms.65.3> dicite Deo quam terribile opus tuum in multitudine fortitudinis tuae mentientur tibi inimici tui;
<Vulgate Old Latin Psalms.65.4> omnis terra adoret te et cantet tibi cantet nomini tuo semper;
<Vulgate Old Latin Psalms.65.5> venite et videte opera Dei terribilia consilia super filiis hominum;
<Vulgate Old Latin Psalms.65.6> convertit mare in aridam in flumine pertransibunt pede ibi laetabimur in eo;
<Vulgate Old Latin Psalms.65.7> qui dominatur in fortitudine sua saeculo oculi eius gentes aspiciunt qui increduli sunt non exaltentur in semet ipsis semper;
<Vulgate Old Latin Psalms.65.8> benedicite populi Deo nostro et auditam facite vocem laudis eius;
<Vulgate Old Latin Psalms.65.9> qui posuit animam nostram in vitam et non dedit in commotione pedes nostros;
<Vulgate Old Latin Psalms.65.10> probasti enim nos Deus igne nos conflasti sicut conflatur argentum;
<Vulgate Old Latin Psalms.65.11> introduxisti nos in obsidione posuisti stridorem in dorso nostro;
<Vulgate Old Latin Psalms.65.12> inposuisti homines super caput nostrum transivimus per ignem et aquam et eduxisti nos in refrigerium;
<Vulgate Old Latin Psalms.65.13> ingrediar domum tuam in holocaustis reddam tibi vota mea;
<Vulgate Old Latin Psalms.65.14> quae promiserunt tibi labia mea et locutum est os meum cum tribularer;
<Vulgate Old Latin Psalms.65.15> holocausta medullata offeram tibi cum incensu arietum faciam boves cum hircis semper;
<Vulgate Old Latin Psalms.65.16> venite audite et narrabo omnes qui timetis Deum quanta fecerit animae meae;
<Vulgate Old Latin Psalms.65.17> ipsum ore meo invocavi et exaltavi in lingua mea;
<Vulgate Old Latin Psalms.65.18> iniquitatem si vidi in corde meo non exaudiat Dominus;
<Vulgate Old Latin Psalms.65.19> ideo exaudivit Deus et adtendit vocem deprecationis meae;
<Vulgate Old Latin Psalms.65.20> benedictus Deus qui non abstulit orationem meam et misericordiam suam a me;
<Vulgate Old Latin Psalms.66.1> victori in psalmis canticum carminis;
<Vulgate Old Latin Psalms.66.2> Deus misereatur nostri et benedicat nobis inlustret faciem suam super nos semper;
<Vulgate Old Latin Psalms.66.3> ut nota fiat in terra via tua in universis gentibus salus tua;
<Vulgate Old Latin Psalms.66.4> confiteantur tibi populi Deus confiteantur tibi populi omnes;
<Vulgate Old Latin Psalms.66.5> laetentur et laudent gentes quoniam iudicas populos in aequitate et gentium quae in terra sunt ductor es sempiternus;
<Vulgate Old Latin Psalms.66.6> confiteantur tibi populi Deus confiteantur tibi populi omnes;
<Vulgate Old Latin Psalms.66.7> terra dedit germen suum benedicat nobis Deus Deus noster;
<Vulgate Old Latin Psalms.66.8> benedicat nobis Deus et timeant eum omnes fines terrae;
<Vulgate Old Latin Psalms.67.1> victori David psalmus cantici;
<Vulgate Old Latin Psalms.67.2> exsurgat Deus et dissipentur inimici eius et fugiant qui oderunt eum a facie eius;
<Vulgate Old Latin Psalms.67.3> sicut deficit fumus deficiant sicut tabescit cera a facie ignis pereant impii a facie Dei;
<Vulgate Old Latin Psalms.67.4> iusti autem laetentur exultent in conspectu Dei et gaudeant in laetitia;
<Vulgate Old Latin Psalms.67.5> cantate Deo canite nomini eius praeparate viam ascendenti per deserta in Domino nomen eius et exultate coram eo;
<Vulgate Old Latin Psalms.67.6> patri pupillorum et defensori viduarum Deus in habitaculo sancto suo;
<Vulgate Old Latin Psalms.67.7> Deus habitare facit solitarios in domo educit vinctos in fortitudine increduli autem habitaverunt in siccitatibus;
<Vulgate Old Latin Psalms.67.8> Deus cum egredereris ante populum tuum et ambulares per desertum semper;
<Vulgate Old Latin Psalms.67.9> terra commota est et caeli stillaverunt a facie tua Deus hoc est in Sinai a facie Dei Dei Israhel;
<Vulgate Old Latin Psalms.67.10> pluviam voluntariam elevasti Deus hereditatem tuam laborantem tu confortasti;
<Vulgate Old Latin Psalms.67.11> animalia tua habitaverunt in ea praeparasti in bonitate tua pauperi Deus;
<Vulgate Old Latin Psalms.67.12> Domine dabis sermonem adnuntiatricibus fortitudinis plurimae;
<Vulgate Old Latin Psalms.67.13> reges exercituum foederabuntur foederabuntur et pulchritudo domus dividet spolia;
<Vulgate Old Latin Psalms.67.14> si dormieritis inter medios terminos pinnae columbae deargentatae et posteriora eius in virore auri;
<Vulgate Old Latin Psalms.67.15> cum divideret Robustissimus reges in ea nive dealbata est in Selmon;
<Vulgate Old Latin Psalms.67.16> mons Dei mons pinguis mons excelsus mons pinguis;
<Vulgate Old Latin Psalms.67.17> quare contenditis montes excelsi adversum montem quem dilexit Deus ut habitaret in eo siquidem Dominus habitabit semper;
<Vulgate Old Latin Psalms.67.18> currus Dei innumerabilis milia abundantium Dominus in eis in Sina in sancto;
<Vulgate Old Latin Psalms.67.19> ascendisti in excelsum captivam duxisti captivitatem accepisti dona in hominibus insuper et non credentes habitare Dominum Deum;
<Vulgate Old Latin Psalms.67.20> benedictus Dominus per singulos dies portabit nos Deus salutis nostrae semper;
<Vulgate Old Latin Psalms.67.21> Deus noster Deus salutis et Domini Dei mortis egressus;
<Vulgate Old Latin Psalms.67.22> verumtamen Deus confringet capita inimicorum suorum verticem crinis ambulantis in delictis suis;
<Vulgate Old Latin Psalms.67.23> dixit Dominus de Basan convertam convertam de profundis maris;
<Vulgate Old Latin Psalms.67.24> ut calcet pes tuus in sanguine lingua canum tuorum ex inimicis a temet ipso;
<Vulgate Old Latin Psalms.67.25> viderunt itinera tua Deus itinera Dei mei regis mei in sancto;
<Vulgate Old Latin Psalms.67.26> praecesserunt cantores eos qui post tergum psallebant in medio puellarum tympanistriarum;
<Vulgate Old Latin Psalms.67.27> in ecclesiis benedicite Deo Domino de fontibus Israhel;
<Vulgate Old Latin Psalms.67.28> ibi Beniamin parvulus continens eos principes Iuda in purpura sua principes Zabulon principes Nepthali;
<Vulgate Old Latin Psalms.67.29> praecepit Deus tuus de fortitudine tua conforta Deus hoc quod operatus es nobis;
<Vulgate Old Latin Psalms.67.30> de templo tuo quod est in Hierusalem tibi offerent reges munera;
<Vulgate Old Latin Psalms.67.31> increpa bestiam calami congregatio fortium in vitulis populorum calcitrantium contra rotas argenteas disperge populos qui bella volunt;
<Vulgate Old Latin Psalms.67.32> offerant velociter ex Aegypto Aethiopia festinet dare manus Deo;
<Vulgate Old Latin Psalms.67.33> regna terrae cantate Deo canite Domino semper;
<Vulgate Old Latin Psalms.67.34> qui ascendit super caelum caeli a principio ecce dabit voci suae vocem fortitudinis;
<Vulgate Old Latin Psalms.67.35> date gloriam Deo super Israhel magnificentia eius et fortitudo eius in caelis;
<Vulgate Old Latin Psalms.67.36> terribilis Deus de sanctuario suo Deus Israhel ipse dabit fortitudinem et robur populo benedictus Deus;
<Vulgate Old Latin Psalms.68.1> victori pro liliis David;
<Vulgate Old Latin Psalms.68.2> salva me Deus quoniam venerunt aquae usque ad animam;
<Vulgate Old Latin Psalms.68.3> infixus sum in limo profundi et non possum consistere veni in profundum aquarum et flumen operuit me;
<Vulgate Old Latin Psalms.68.4> laboravi clamans exasperatum est guttur meum defecerunt oculi mei expectantes Deum meum;
<Vulgate Old Latin Psalms.68.5> multiplicati sunt super capillos capitis mei qui oderunt me gratis confortati sunt qui persequebantur me inimici mei iniuste quae non rapueram tunc reddebam;
<Vulgate Old Latin Psalms.68.6> Deus tu scis stultitiam meam et peccata mea a te non sunt abscondita;
<Vulgate Old Latin Psalms.68.7> non confundantur in me qui expectant te Domine Deus exercituum non confundantur in me qui quaerunt te Deus Israhel;
<Vulgate Old Latin Psalms.68.8> quia propter te portavi obprobrium operuit confusio faciem meam;
<Vulgate Old Latin Psalms.68.9> alienus factus sum fratribus meis et peregrinus filiis matris meae;
<Vulgate Old Latin Psalms.68.10> quia zelus domus tuae comedit me et obprobrium exprobrantium tibi cecidit super me;
<Vulgate Old Latin Psalms.68.11> et flevi in ieiunio animam meam et factum est in obprobria mihi;
<Vulgate Old Latin Psalms.68.12> et posui vestimentum meum saccum et factus sum eis in parabulam;
<Vulgate Old Latin Psalms.68.13> contra me loquebantur qui sedebant in porta et cantabant bibentes vinum;
<Vulgate Old Latin Psalms.68.14> mea autem oratio ad te Domine tempus reconciliationis est Deus in multitudine misericordiae tuae exaudi me in veritate salutaris tui;
<Vulgate Old Latin Psalms.68.15> erue me de luto ut non infigar libera me ab his qui oderunt me et de profundis aquis;
<Vulgate Old Latin Psalms.68.16> ne operiat me fluvius aquae et ne absorbeat me profundum et non coronet super me puteus os suum;
<Vulgate Old Latin Psalms.68.17> exaudi me Domine quoniam bona est misericordia tua secundum multitudinem miserationum tuarum respice ad me;
<Vulgate Old Latin Psalms.68.18> et ne abscondas faciem tuam a servo tuo quoniam tribulor cito exaudi me;
<Vulgate Old Latin Psalms.68.19> accede ad animam meam redime eam propter inimicos meos libera me;
<Vulgate Old Latin Psalms.68.20> tu scis obprobrium meum et confusionem meam et ignominiam meam;
<Vulgate Old Latin Psalms.68.21> coram te sunt omnes hostes mei obprobrio contritum est cor meum et desperatus sum et expectavi qui contristaretur et non fuit et qui consolaretur et non inveni;
<Vulgate Old Latin Psalms.68.22> et dederunt in esca mea fel et in siti mea potaverunt me aceto;
<Vulgate Old Latin Psalms.68.23> sit mensa eorum coram eis in laqueum et in retributiones ad corruendum;
<Vulgate Old Latin Psalms.68.24> contenebrentur oculi eorum ne videant et dorsum eorum semper incurva;
<Vulgate Old Latin Psalms.68.25> effunde super eos indignationem tuam et ira furoris tui conprehendat eos;
<Vulgate Old Latin Psalms.68.26> fiat commoratio eorum deserta in tabernaculis eorum non sit qui habitet;
<Vulgate Old Latin Psalms.68.27> quoniam quem tu percussisti persecuti sunt et ut adfligerent vulneratos tuos narrabant;
<Vulgate Old Latin Psalms.68.28> da iniquitatem super iniquitatem eorum et non veniant in iustitia tua;
<Vulgate Old Latin Psalms.68.29> deleantur de libro viventium et cum iustis non scribantur;
<Vulgate Old Latin Psalms.68.30> ego autem pauper et dolens salus tua Deus suscipiet me;
<Vulgate Old Latin Psalms.68.31> laudabo nomen Dei in cantico et magnificabo eum in confessione;
<Vulgate Old Latin Psalms.68.32> et placebit Domino super vitulum novellum cornua efferentem et ungulas;
<Vulgate Old Latin Psalms.68.33> videntes mansueti laetabuntur qui quaeritis Deum vivet anima vestra;
<Vulgate Old Latin Psalms.68.34> quoniam exaudivit pauperes Dominus et vinctos suos non dispexit;
<Vulgate Old Latin Psalms.68.35> laudent eum caeli et terra maria et omne quod movetur in eis;
<Vulgate Old Latin Psalms.68.36> quia Deus salvabit Sion et aedificabit civitates Iuda et habitabunt ibi et possidebunt eam;
<Vulgate Old Latin Psalms.68.37> et semen servorum eius possidebit eam et qui diligunt nomen eius habitabunt in ea;
<Vulgate Old Latin Psalms.69.1> victori David ad recordandum;
<Vulgate Old Latin Psalms.69.2> Deus ut liberes me Domine ut auxilieris mihi festina;
<Vulgate Old Latin Psalms.69.3> confundantur et erubescant qui quaerunt animam meam;
<Vulgate Old Latin Psalms.69.4> convertantur retrorsum et erubescant qui volunt malum mihi revertantur ad vestigium confusionis suae qui dicunt va va;
<Vulgate Old Latin Psalms.69.5> gaudeant et laetentur in te omnes qui quaerunt te et dicant semper magnificetur Deus qui diligunt salutare tuum;
<Vulgate Old Latin Psalms.69.6> ego autem egenus et pauper Deus festina pro me auxilium meum et salvator meus tu Domine ne moreris;
<Vulgate Old Latin Psalms.70.1> in te Domine speravi ne confundar in aeternum;
<Vulgate Old Latin Psalms.70.2> iustitia tua erue me et libera inclina ad me aurem tuam et salva me;
<Vulgate Old Latin Psalms.70.3> esto mihi robustum habitaculum ut ingrediar iugiter praecepisti ut salvares me quia petra mea et fortitudo mea es tu;
<Vulgate Old Latin Psalms.70.4> Deus meus salva me de manu impii de manu iniqui et nocentis;
<Vulgate Old Latin Psalms.70.5> quia tu es expectatio mea Deus Domine fiducia mea ab adulescentia mea;
<Vulgate Old Latin Psalms.70.6> a te sustentatus sum ex utero de ventre matris meae tu es protector meus in te laus mea semper;
<Vulgate Old Latin Psalms.70.7> quasi portentum factus sum multis et tu spes mea fortissima;
<Vulgate Old Latin Psalms.70.8> impleatur os meum laude tua tota die magnitudine tua;
<Vulgate Old Latin Psalms.70.9> ne proicias me in tempore senectutis cum defecerit fortitudo mea ne derelinquas me;
<Vulgate Old Latin Psalms.70.10> quia dixerunt inimici mei mihi et qui observabant animam meam inierunt consilium pariter;
<Vulgate Old Latin Psalms.70.11> dicentes Deus dereliquit eum persequimini et conprehendite eum quia non est qui eruat;
<Vulgate Old Latin Psalms.70.12> Deus ne elongeris a me Deus meus ad auxiliandum mihi festina;
<Vulgate Old Latin Psalms.70.13> confundantur et consumantur adversarii animae meae operiantur obprobrio et confusione qui quaerunt malum mihi;
<Vulgate Old Latin Psalms.70.14> ego autem iugiter expectabo et adiciam super omnes laudationes tuas;
<Vulgate Old Latin Psalms.70.15> os meum narrabit iustitiam tuam tota die salutare tuum quia non cognovi litteraturas;
<Vulgate Old Latin Psalms.70.16> ingrediar in fortitudine Domini Dei recordabor iustitiae tuae solius;
<Vulgate Old Latin Psalms.70.17> Deus docuisti me ab adulescentia mea et usque nunc adnuntiabo mirabilia tua;
<Vulgate Old Latin Psalms.70.18> insuper et usque ad senectutem et canos Deus ne derelinquas me donec adnuntiem brachium tuum generationi cunctisque qui venturi sunt fortitudines tuas;
<Vulgate Old Latin Psalms.70.19> et iustitiam tuam Deus usque in excelsum quanta fecisti magnalia Deus quis similis tibi;
<Vulgate Old Latin Psalms.70.20> qui ostendisti mihi tribulationes plurimas et adflictiones conversus vivificabis nos et de abyssis terrae rursum educes nos;
<Vulgate Old Latin Psalms.70.21> multiplicabis magnitudinem meam et conversus consolaberis me;
<Vulgate Old Latin Psalms.70.22> ego autem confitebor tibi in vasis psalterii veritatem tuam Deus meus cantabo tibi in cithara Sancte Israhel;
<Vulgate Old Latin Psalms.70.23> laudabunt labia mea cum cantavero tibi et anima mea quam redemisti;
<Vulgate Old Latin Psalms.70.24> insuper et lingua mea tota die meditabitur iustitiam tuam quia confusi sunt et dehonestati quaerentes malum mihi;
<Vulgate Old Latin Psalms.71.1> Salomonis;
<Vulgate Old Latin Psalms.71.2> Deus iudicium regi da et iustitiam tuam filio regis iudicabit populum tuum in iustitia et pauperes tuos in iudicio;
<Vulgate Old Latin Psalms.71.3> adsument montes pacem populo et colles iustitiam;
<Vulgate Old Latin Psalms.71.4> iudicabit pauperes populi salvabit filios pauperis et confringet calumniatorem;
<Vulgate Old Latin Psalms.71.5> et timebunt te quamdiu erit sol et ultra lunam in generatione generationum;
<Vulgate Old Latin Psalms.71.6> descendet ut pluvia super vellus ut stillae inrorantes terram;
<Vulgate Old Latin Psalms.71.7> germinabit in diebus eius iustitia et multitudo pacis donec non sit luna;
<Vulgate Old Latin Psalms.71.8> et dominabitur a mari usque ad mare et a flumine usque ad terminos terrae;
<Vulgate Old Latin Psalms.71.9> ante eum procident Aethiopes et inimici eius pulverem lingent;
<Vulgate Old Latin Psalms.71.10> reges Tharsis et insulae munera offerent reges Arabiae et Saba tributum conferent;
<Vulgate Old Latin Psalms.71.11> et adorabunt eum omnes reges universae nationes servient ei;
<Vulgate Old Latin Psalms.71.12> quia eruet pauperem a potente et inopem cui non est adiutor;
<Vulgate Old Latin Psalms.71.13> parcet inopi et pauperi et animas pauperum salvabit;
<Vulgate Old Latin Psalms.71.14> ab usura et iniquitate redimet animam eorum et pretiosus erit sanguis eorum coram oculis eius;
<Vulgate Old Latin Psalms.71.15> et vivet et dabitur ei de auro Saba et orabunt de eo iugiter tota die benedicent ei;
<Vulgate Old Latin Psalms.71.16> erit memorabile triticum in terra in capite montium elevabitur sicut Libani fructus eius et florebunt de civitate sicut faenum terrae;
<Vulgate Old Latin Psalms.71.17> erit nomen eius in aeternum ultra solem perseverabit nomen eius et benedicentur in eo omnes gentes et beatificabunt eum;
<Vulgate Old Latin Psalms.71.18> benedictus Dominus Deus Deus Israhel qui facit mirabilia solus;
<Vulgate Old Latin Psalms.71.19> et benedictum nomen gloriae eius in sempiternum et implebitur gloria eius universa terra amen amen;
<Vulgate Old Latin Psalms.71.20> conpletae sunt orationes David filii Iesse;
<Vulgate Old Latin Psalms.72.1> canticum Asaph attamen bonus est Israhel Deus his qui mundo sunt corde;
<Vulgate Old Latin Psalms.72.2> mei autem paene vacillaverunt pedes paene effusi sunt gressus mei;
<Vulgate Old Latin Psalms.72.3> quia aemulatus sum contra iniquos pacem impiorum videns;
<Vulgate Old Latin Psalms.72.4> quod non recogitaverint de morte sua et firma sint vestibula eorum;
<Vulgate Old Latin Psalms.72.5> in labore hominum non sunt et cum hominibus non flagellabuntur;
<Vulgate Old Latin Psalms.72.6> ideo nutriti sunt ad superbiam circumdederunt iniquitatem sibi;
<Vulgate Old Latin Psalms.72.7> processerunt a pinguidine oculi eorum transierunt cogitationes cordis;
<Vulgate Old Latin Psalms.72.8> inriserunt et locuti sunt in malitia calumniam de excelso loquentes;
<Vulgate Old Latin Psalms.72.9> posuerunt in caelo os suum et lingua eorum deambulavit in terra;
<Vulgate Old Latin Psalms.72.10> propterea convertetur populus eius hic et quis plenus invenietur in eis;
<Vulgate Old Latin Psalms.72.11> et dixerunt quomodo novit Deus et si est scientia in Excelso;
<Vulgate Old Latin Psalms.72.12> ecce isti impii et abundantes in saeculo multiplicaverunt divitias;
<Vulgate Old Latin Psalms.72.13> ergone frustra mundavi cor meum et lavi in innocentia manus meas;
<Vulgate Old Latin Psalms.72.14> et fui flagellatus tota die et increpatio mea in matutinis;
<Vulgate Old Latin Psalms.72.15> dixi si narravero sic ecce generationem filiorum tuorum reliqui;
<Vulgate Old Latin Psalms.72.16> et cogitavi ut intellegerem istud labor est in oculis meis;
<Vulgate Old Latin Psalms.72.17> donec veniam ad sanctuaria Dei intellegam in novissimo eorum;
<Vulgate Old Latin Psalms.72.18> verumtamen in lubrico posuisti eos deiecisti eos ad interitum;
<Vulgate Old Latin Psalms.72.19> quomodo vastati sunt subito defecerunt consumpti sunt quasi non sint;
<Vulgate Old Latin Psalms.72.20> quasi somnium evigilantis Domine in civitate tua imaginem eorum ad nihilum rediges;
<Vulgate Old Latin Psalms.72.21> quia contractum est cor meum et lumbi mei velut ignis fumigans;
<Vulgate Old Latin Psalms.72.22> et ego insipiens et nescius;
<Vulgate Old Latin Psalms.72.23> quasi iumentum factus sum apud te et eram semper tecum;
<Vulgate Old Latin Psalms.72.24> et tenebas manum dexteram meam in consilium tuum deduces me et postea in gloria suscipies me;
<Vulgate Old Latin Psalms.72.25> quid mihi est in caelo et tecum nolui in terra;
<Vulgate Old Latin Psalms.72.26> consumpta est caro mea et cor meum robur cordis mei et pars mea Deus in aeternum;
<Vulgate Old Latin Psalms.72.27> quia ecce qui elongant se a te peribunt perdidisti omnem fornicantem a te;
<Vulgate Old Latin Psalms.72.28> mihi autem adpropinquare Deo bonum est posui in Domino Deo spem meam ut narrem omnes adnuntiationes tuas;
<Vulgate Old Latin Psalms.73.1> eruditionis Asaph ut quid Deus reppulisti in finem fumavit furor tuus in gregem pascuae tuae;
<Vulgate Old Latin Psalms.73.2> recordare congregationis tuae quam possedisti ab initio et redemisti virgam hereditatis tuae montis Sion in quo habitasti;
<Vulgate Old Latin Psalms.73.3> sublimitas pedum tuorum dissipata est usque ad finem omnia mala egit inimicus in sanctuario;
<Vulgate Old Latin Psalms.73.4> fremuerunt hostes tui in medio pacti tui posuerunt signa sua in tropeum;
<Vulgate Old Latin Psalms.73.5> manifesta in introitu desuper in saltu lignorum secures;
<Vulgate Old Latin Psalms.73.6> et nunc scalpturas eius pariter bipinne et dolatoriis deraserunt;
<Vulgate Old Latin Psalms.73.7> miserunt ignem in sanctuarium tuum in terram contaminaverunt habitaculum nominis tui;
<Vulgate Old Latin Psalms.73.8> dixerunt in cordibus suis posteri eorum simul incenderunt omnes sollemnitates Dei in terra;
<Vulgate Old Latin Psalms.73.9> signa nostra non vidimus non est ultra propheta et non est nobiscum qui sciat usquequo;
<Vulgate Old Latin Psalms.73.10> usquequo Deus exprobrabit adversarius blasphemabit inimicus nomen tuum in finem;
<Vulgate Old Latin Psalms.73.11> quare convertis manum tuam et dexteram tuam ad medium sinum tuum consume;
<Vulgate Old Latin Psalms.73.12> Deus autem rex meus ab initio operatur salutes in medio terrae;
<Vulgate Old Latin Psalms.73.13> tu dissipasti in fortitudine tua mare contrivisti capita draconum in aquis;
<Vulgate Old Latin Psalms.73.14> tu confregisti capita Leviathan dedisti eum in escam populo Aethiopum;
<Vulgate Old Latin Psalms.73.15> tu disrupisti fontem et torrentem tu exsiccasti flumina fortia;
<Vulgate Old Latin Psalms.73.16> tua est dies et tua est nox tu ordinasti luminaria et solem;
<Vulgate Old Latin Psalms.73.17> tu statuisti omnes terminos terrae aestatem et hiemem tu plasmasti;
<Vulgate Old Latin Psalms.73.18> memento huius inimicus exprobravit Domino et populus insipiens blasphemavit nomen tuum;
<Vulgate Old Latin Psalms.73.19> ne tradas bestiis animam eruditam lege tua vitae pauperum tuorum ne obliviscaris in perpetuum;
<Vulgate Old Latin Psalms.73.20> respice ad pactum quia repletae sunt tenebris terrae habitationes iniquae subrutae;
<Vulgate Old Latin Psalms.73.21> ne revertatur confractus et confusus egenus et pauper laudabunt nomen tuum;
<Vulgate Old Latin Psalms.73.22> surge Deus iudica causam tuam memento obprobrii tui ab insipiente tota die;
<Vulgate Old Latin Psalms.73.23> ne obliviscaris vocis hostium tuorum sonitus adversariorum tuorum ascendit iugiter;
<Vulgate Old Latin Psalms.74.1> victori ut non disperdas psalmus Asaph cantici;
<Vulgate Old Latin Psalms.74.2> confitebimur tibi Deus confitebimur et iuxta nomen tuum narrabunt mirabilia tua;
<Vulgate Old Latin Psalms.74.3> cum accepero tempus ego iustitias iudicabo;
<Vulgate Old Latin Psalms.74.4> dissolvetur terra cum omnibus habitatoribus suis ego adpendi columnas eius semper;
<Vulgate Old Latin Psalms.74.5> dixi inique agentibus nolite inique agere et impiis nolite exaltare cornu;
<Vulgate Old Latin Psalms.74.6> nolite exaltare in excelsum cornu vestrum loquentes in cervice veteri;
<Vulgate Old Latin Psalms.74.7> quia nec ab oriente neque ab occidente neque a solitudine montium;
<Vulgate Old Latin Psalms.74.8> sed Deus iudex hunc humiliabit et hunc exaltabit;
<Vulgate Old Latin Psalms.74.9> quia calix in manu Domini est et vino meraco usque ad plenum mixtus et propinabit ex eo verumtamen feces eius epotabunt bibentes omnes impii terrae;
<Vulgate Old Latin Psalms.74.10> ego autem adnuntiabo in sempiternum cantabo Deo Iacob;
<Vulgate Old Latin Psalms.74.11> et omnia cornua impiorum confringam exaltabuntur cornua iusti;
<Vulgate Old Latin Psalms.75.1> victori in psalmis canticum Asaph carminis;
<Vulgate Old Latin Psalms.75.2> cognoscetur in Iudaea Deus in Israhel magnum nomen eius;
<Vulgate Old Latin Psalms.75.3> et erit in Salem tabernaculum eius et habitatio eius in Sion;
<Vulgate Old Latin Psalms.75.4> ibi confringet volatilia arcus scutum et gladium et bellum semper;
<Vulgate Old Latin Psalms.75.5> lumen tu es Magnifice a montibus captivitatis;
<Vulgate Old Latin Psalms.75.6> spoliati sunt superbi corde dormitaverunt somnum suum et non invenerunt omnes viri exercitus manus suas;
<Vulgate Old Latin Psalms.75.7> ab increpatione tua Deus Iacob consopitus est et currus et equus;
<Vulgate Old Latin Psalms.75.8> tu terribilis es et quis stabit adversum te ex tunc ira tua;
<Vulgate Old Latin Psalms.75.9> de caelo adnuntiabis iudicium terra timens tacebit;
<Vulgate Old Latin Psalms.75.10> cum surrexerit ad iudicandum Deus ut salvos faciat omnes mites terrae semper;
<Vulgate Old Latin Psalms.75.11> quia ira hominis confitebitur tibi reliquiis irae accingeris;
<Vulgate Old Latin Psalms.75.12> vovete et reddite Domino Deo vestro omnes qui in circuitu eius sunt offerent dona terribili;
<Vulgate Old Latin Psalms.75.13> auferenti spiritum ducum terribili regibus terrae;
<Vulgate Old Latin Psalms.76.1> victori per Idithun psalmus Asaph;
<Vulgate Old Latin Psalms.76.2> voce mea ad Dominum clamavi voce mea ad Dominum et exaudivit me;
<Vulgate Old Latin Psalms.76.3> in die tribulationis meae Dominum requisivi manus mea nocte extenditur et non quiescit noluit consolari anima mea;
<Vulgate Old Latin Psalms.76.4> recordans Dei conturbabar loquebar in memet ipso et deficiebat spiritus meus semper;
<Vulgate Old Latin Psalms.76.5> prohibebam suspectum oculorum meorum stupebam et non loquebar;
<Vulgate Old Latin Psalms.76.6> recogitabam dies antiquos annos pristinos;
<Vulgate Old Latin Psalms.76.7> recordabar psalmorum meorum in nocte cum corde meo loquebar et scobebam spiritum meum;
<Vulgate Old Latin Psalms.76.8> ergone in aeternum proiciet Dominus et non repropitiabitur ultra;
<Vulgate Old Latin Psalms.76.9> ergone conplebit usque in finem misericordiam suam consummabit verbum de generatione et generatione;
<Vulgate Old Latin Psalms.76.10> numquid oblitus est misereri Deus aut conplebit in furore misericordias suas semper;
<Vulgate Old Latin Psalms.76.11> et dixi inbecillitas mea est haec commutatio dexterae Excelsi;
<Vulgate Old Latin Psalms.76.12> recordabor cogitationum Domini reminiscens antiqua mirabilia tua;
<Vulgate Old Latin Psalms.76.13> et meditabor in omni opere tuo et adinventiones tuas loquar;
<Vulgate Old Latin Psalms.76.14> Deus in sanctuario via tua quis deus magnus ut Deus;
<Vulgate Old Latin Psalms.76.15> tu es Deus faciens mirabilia ostendens in populis potentiam tuam;
<Vulgate Old Latin Psalms.76.16> redemisti in brachio populum tuum filios Iacob et Ioseph semper;
<Vulgate Old Latin Psalms.76.17> videntes te aquae Deus videntes te aquae parturierunt et commotae sunt abyssi;
<Vulgate Old Latin Psalms.76.18> excusserunt aquas nubila vocem dederunt nubes et sagittae tuae discurrebant;
<Vulgate Old Latin Psalms.76.19> vox tonitrui tui in rota apparuerunt fulgora tua orbi concussa est et commota est terra;
<Vulgate Old Latin Psalms.76.20> in mari via tua et semitae tuae in aquis multis et vestigia tua non sunt agnita;
<Vulgate Old Latin Psalms.76.21> deduxisti quasi gregem populum tuum in manu Mosi et Aaron;
<Vulgate Old Latin Psalms.77.1> eruditionis Asaph ausculta populus meus legem meam inclinate aurem vestram ad verba oris mei;
<Vulgate Old Latin Psalms.77.2> aperiam in parabula os meum loquar enigmata antiqua;
<Vulgate Old Latin Psalms.77.3> quae audivimus et cognovimus et patres nostri narraverunt nobis;
<Vulgate Old Latin Psalms.77.4> non sunt abscondita a filiis eorum a generatione sequenti narrante laudes Domini et potentiam eius et mirabilia eius quae fecit;
<Vulgate Old Latin Psalms.77.5> statuit contestationem Iacob et legem posuit in Israhel quae mandavit patribus nostris ut docerent filios suos;
<Vulgate Old Latin Psalms.77.6> ut cognosceret generatio subsequens filii nascituri surgent et narrabunt filiis suis;
<Vulgate Old Latin Psalms.77.7> ut ponant in Deo spem suam et non obliviscantur cogitationum eius et mandata eius custodiant;
<Vulgate Old Latin Psalms.77.8> ut non sint sicut patres eorum generatio declinans et provocans generatio quae non praeparavit cor suum et non credidit Deo spiritus eius;
<Vulgate Old Latin Psalms.77.9> filii Efraim intendentes et mittentes arcum terga verterunt in die belli;
<Vulgate Old Latin Psalms.77.10> non custodierunt pactum Dei sui et in lege eius noluerunt ingredi;
<Vulgate Old Latin Psalms.77.11> et obliti sunt commutationum eius et mirabilium eius quae ostendit eis;
<Vulgate Old Latin Psalms.77.12> coram patribus eorum fecit mirabilia in terra Aegypto in regione Taneos;
<Vulgate Old Latin Psalms.77.13> divisit mare et transduxit eos et stare fecit aquas quasi acervum;
<Vulgate Old Latin Psalms.77.14> et duxit eos in nube per diem et tota nocte in lumine ignis;
<Vulgate Old Latin Psalms.77.15> scidit petram in deserto et potum dedit quasi de abyssis magnis;
<Vulgate Old Latin Psalms.77.16> et eduxit rivos de petra et elicuit quasi flumina aquas;
<Vulgate Old Latin Psalms.77.17> et addiderunt ultra peccare ei ut provocarent Excelsum in invio;
<Vulgate Old Latin Psalms.77.18> et temptaverunt Deum in cordibus suis petentes cibum animae suae;
<Vulgate Old Latin Psalms.77.19> et loquentes contra Deum dicebant numquid poterit Deus ponere mensam in solitudine;
<Vulgate Old Latin Psalms.77.20> ecce percussit petram et fluxerunt aquae et torrentes inundaverunt numquid et panem poterit dare aut praeparare carnem populo suo;
<Vulgate Old Latin Psalms.77.21> ideo audivit Dominus et non distulit et ignis accensus est in Iacob et furor ascendit in Israhel;
<Vulgate Old Latin Psalms.77.22> quia non crediderunt Deo nec habuerunt fiduciam in salutari eius;
<Vulgate Old Latin Psalms.77.23> et praecepit nubibus desuper et portas caeli aperuit;
<Vulgate Old Latin Psalms.77.24> et pluit super eos man ut comederent et triticum caeli dedit eis;
<Vulgate Old Latin Psalms.77.25> panem fortium comedit vir cibaria misit eis in saturitatem;
<Vulgate Old Latin Psalms.77.26> abstulit eurum de caelo et induxit in fortitudine sua africum;
<Vulgate Old Latin Psalms.77.27> et pluit super eos quasi pulverem carnes et quasi harenam maris volatilia pinnata;
<Vulgate Old Latin Psalms.77.28> et ceciderunt in medio castrorum eius in circuitu tabernaculorum eius;
<Vulgate Old Latin Psalms.77.29> et comederunt et saturati sunt nimis et desiderium eorum adtulit eis;
<Vulgate Old Latin Psalms.77.30> non indiguerunt de cupiditate sua cum adhuc cibus esset in ore eorum;
<Vulgate Old Latin Psalms.77.31> furor ergo Dei ascendit super eos et occidit pingues eorum et electos Israhel incurvavit;
<Vulgate Old Latin Psalms.77.32> in omnibus his peccaverunt ultra et non crediderunt mirabilibus eius;
<Vulgate Old Latin Psalms.77.33> et consumpsit in vanitate dies eorum et annos eorum velociter;
<Vulgate Old Latin Psalms.77.34> si occidebat eos tunc requirebant eum et convertebantur et diluculo consurgebant ad Deum;
<Vulgate Old Latin Psalms.77.35> et recordabantur quia Deus fortitudo eorum et Deus excelsus redemptor eorum;
<Vulgate Old Latin Psalms.77.36> et lactaverunt eum in ore suo et lingua sua mentiti sunt ei;
<Vulgate Old Latin Psalms.77.37> cor autem eorum non erat firmum cum eo nec permanserunt in pacto eius;
<Vulgate Old Latin Psalms.77.38> ipse vero misericors propitiabitur iniquitati et non disperdet multumque avertit iram suam et non suscitavit totum furorem suum;
<Vulgate Old Latin Psalms.77.39> sed recordatus est quia caro essent spiritus vadens et non revertens;
<Vulgate Old Latin Psalms.77.40> quotiens provocaverunt eum in deserto adflixerunt eum in solitudine;
<Vulgate Old Latin Psalms.77.41> et conversi sunt et temptaverunt Deum et Sanctum Israhel concitaverunt;
<Vulgate Old Latin Psalms.77.42> non sunt recordati manus eius diei qua redemit eos a tribulante;
<Vulgate Old Latin Psalms.77.43> qui fecit in Aegypto signa sua et ostenta sua in regione Taneos;
<Vulgate Old Latin Psalms.77.44> qui convertit in sanguine fluvios eorum et rivos eorum ut non biberent;
<Vulgate Old Latin Psalms.77.45> qui inmisit eis genus omne muscarum ut comederent eos et ranas ut disperderent eos;
<Vulgate Old Latin Psalms.77.46> qui dedit brucho germen eorum et laborem eorum lucustae;
<Vulgate Old Latin Psalms.77.47> qui occidit in grandine vineas eorum et sycomoros eorum in frigore;
<Vulgate Old Latin Psalms.77.48> qui tradidit grandini pascua eorum et iumenta eorum volucribus;
<Vulgate Old Latin Psalms.77.49> qui misit in eos iram furoris sui indignationem et comminationem et angustiam inmissionem angelorum malorum;
<Vulgate Old Latin Psalms.77.50> munivit semitam furori suo non pepercit morti animae eorum et animantia eorum pesti tradidit;
<Vulgate Old Latin Psalms.77.51> et percussit omne primogenitum in Aegypto principium partus in tabernaculis Cham;
<Vulgate Old Latin Psalms.77.52> et tulit veluti oves populum suum et minavit eos sicut gregem in deserto;
<Vulgate Old Latin Psalms.77.53> et duxit eos cum fiducia et absque timore inimicos autem eorum operuit mare;
<Vulgate Old Latin Psalms.77.54> et adduxit eos ad terminum sanctificatum suum montem istum quem possedit dextera eius et eiecit a facie eorum gentes et possidere eos fecit in funiculo hereditatem;
<Vulgate Old Latin Psalms.77.55> et conlocavit in tabernaculis eorum tribus Israhel;
<Vulgate Old Latin Psalms.77.56> et temptaverunt et provocaverunt Deum excelsum et testimonia eius non custodierunt;
<Vulgate Old Latin Psalms.77.57> et aversi sunt et praevaricati sunt ut patres eorum incurvati sunt quasi arcus inutilis;
<Vulgate Old Latin Psalms.77.58> et provocaverunt eum in excelsis suis et in sculptilibus suis ad aemulandum concitaverunt;
<Vulgate Old Latin Psalms.77.59> audivit Deus et non distulit et proiecit vehementer Israhel;
<Vulgate Old Latin Psalms.77.60> et reliquit tabernaculum Selo tentorium quod conlocavit inter homines;
<Vulgate Old Latin Psalms.77.61> tradidit in captivitatem gloriam suam et decorem suum in manu hostis;
<Vulgate Old Latin Psalms.77.62> et conclusit in gladio populum suum et in hereditate sua non distulit;
<Vulgate Old Latin Psalms.77.63> iuvenes eius devoravit ignis et virgines eius nemo luxit;
<Vulgate Old Latin Psalms.77.64> sacerdotes eius gladio ceciderunt et viduae eius non sunt fletae;
<Vulgate Old Latin Psalms.77.65> et evigilavit quasi dormiens Dominus quasi fortis post crapulam vini;
<Vulgate Old Latin Psalms.77.66> et percussit hostes suos retrorsum obprobrium sempiternum dedit eos;
<Vulgate Old Latin Psalms.77.67> et proiecit tabernaculum Ioseph et tribum Efraim non elegit;
<Vulgate Old Latin Psalms.77.68> sed elegit tribum Iuda montem Sion quem dilexit;
<Vulgate Old Latin Psalms.77.69> et aedificavit in similitudinem monoceroton sanctuarium suum quasi terram fundavit illud in saeculum;
<Vulgate Old Latin Psalms.77.70> et elegit David servum suum et tulit eum de gregibus ovium sequentem fetas adduxit eum;
<Vulgate Old Latin Psalms.77.71> ut pasceret Iacob populum eius et Israhel hereditatem eius;
<Vulgate Old Latin Psalms.77.72> qui pavit eos in simplicitate cordis sui et in prudentia manuum suarum dux eorum fuit;
<Vulgate Old Latin Psalms.78.1> canticum Asaph Deus venerunt gentes in hereditatem tuam polluerunt templum sanctum tuum posuerunt Hierusalem in acervis lapidum;
<Vulgate Old Latin Psalms.78.2> dederunt cadavera servorum tuorum escam volatilibus caeli carnes sanctorum tuorum bestiis terrae;
<Vulgate Old Latin Psalms.78.3> effuderunt sanguinem eorum quasi aquam in circuitu Hierusalem et non erat qui sepeliret;
<Vulgate Old Latin Psalms.78.4> facti sumus obprobrium vicinis nostris subsannatio et derisio his qui in circuitu nostro sunt;
<Vulgate Old Latin Psalms.78.5> usquequo Domine irasceris in finem ardebit quasi ignis zelus tuus;
<Vulgate Old Latin Psalms.78.6> effunde furorem tuum super gentes quae non cognoverunt te et super regna quae nomen tuum non invocaverunt;
<Vulgate Old Latin Psalms.78.7> quia comederunt Iacob et decorem eius desolaverunt;
<Vulgate Old Latin Psalms.78.8> ne recorderis iniquitatum nostrarum veterum cito occupent nos misericordiae tuae quia adtenuati sumus nimis;
<Vulgate Old Latin Psalms.78.9> auxiliare nobis Deus Iesus noster propter gloriam nominis tui et libera nos et propitiare peccatis nostris propter nomen tuum;
<Vulgate Old Latin Psalms.78.10> quare dicunt gentes ubi est Deus eorum nota fiat in gentibus ante oculos nostros ultio sanguinis servorum tuorum qui effusus est;
<Vulgate Old Latin Psalms.78.11> ingrediatur coram te gemitus vinctorum in magnitudine brachii tui relinque filios interitus;
<Vulgate Old Latin Psalms.78.12> et redde vicinis nostris septuplum in sinu eorum obprobrium suum quo exprobraverunt tibi Domine;
<Vulgate Old Latin Psalms.78.13> nos enim populus tuus et grex pascuae tuae confitebimur tibi in sempiternum in generatione et generatione narrabimus laudes tuas;
<Vulgate Old Latin Psalms.79.1> victori pro liliis testimonii Asaph canticum;
<Vulgate Old Latin Psalms.79.2> qui pascis Israhel ausculta qui ducis quasi gregem Ioseph qui sedes super cherubin ostendere;
<Vulgate Old Latin Psalms.79.3> ante Efraim et Beniamin et Manasse suscita fortitudinem tuam et veni ut salvos facias nos;
<Vulgate Old Latin Psalms.79.4> Deus converte nos et ostende faciem tuam et salvi erimus;
<Vulgate Old Latin Psalms.79.5> Domine Deus exercituum usquequo fumabis ad orationem populi tui;
<Vulgate Old Latin Psalms.79.6> cibasti nos pane flebili et potasti nos in lacrimis tripliciter;
<Vulgate Old Latin Psalms.79.7> posuisti nos contentionem vicinis nostris et inimici nostri subsannaverunt nos;
<Vulgate Old Latin Psalms.79.8> Deus exercituum converte nos et ostende faciem tuam et salvi erimus;
<Vulgate Old Latin Psalms.79.9> vineam de Aegypto tulisti eiecisti gentes et plantasti eam;
<Vulgate Old Latin Psalms.79.10> praeparasti ante faciem eius et stabilisti radices eius et implevit terram;
<Vulgate Old Latin Psalms.79.11> operti sunt montes umbra eius et ramis illius cedri Dei;
<Vulgate Old Latin Psalms.79.12> expandit comas suas usque ad mare et usque ad Flumen germina sua;
<Vulgate Old Latin Psalms.79.13> quare dissipasti maceriam eius et vindemiaverunt eam omnes qui transeunt per viam;
<Vulgate Old Latin Psalms.79.14> vastavit eam aper de silva et omnes bestiae agri depastae sunt eam;
<Vulgate Old Latin Psalms.79.15> Deus exercituum revertere obsecro respice de caelo et vide et visita vineam hanc;
<Vulgate Old Latin Psalms.79.16> et radicem quam plantavit dextera tua et filium quem confirmasti tibi;
<Vulgate Old Latin Psalms.79.17> succensam igni et deramatam ab increpatione faciei tuae pereant;
<Vulgate Old Latin Psalms.79.18> fiat manus tua super virum dexterae tuae et super filium hominis quem confirmasti tibi;
<Vulgate Old Latin Psalms.79.19> et non recedemus a te vivificabis nos et nomine tuo vocabimur;
<Vulgate Old Latin Psalms.79.20> Domine Deus exercituum converte nos et ostende faciem tuam et salvi erimus;
<Vulgate Old Latin Psalms.80.1> victori in torcularibus Asaph;
<Vulgate Old Latin Psalms.80.2> laudate Deum fortitudinem nostram iubilate Deo Iacob;
<Vulgate Old Latin Psalms.80.3> adsumite carmen et date tympanum citharam decoram cum psalterio;
<Vulgate Old Latin Psalms.80.4> clangite in neomenia bucina et in medio mense die sollemnitatis nostrae;
<Vulgate Old Latin Psalms.80.5> quia legitimum Israhel est et iudicium Dei Iacob;
<Vulgate Old Latin Psalms.80.6> testimonium in Ioseph posuit cum egrederetur terra Aegypti labium quod nesciebam audivi;
<Vulgate Old Latin Psalms.80.7> amovi ab onere umerum eius manus eius a cofino recesserunt;
<Vulgate Old Latin Psalms.80.8> in tribulatione invocasti et erui te exaudivi te in abscondito tonitrui probavi te super aquam Contradictionis semper;
<Vulgate Old Latin Psalms.80.9> audi populus meus et contestor te Israhel si audieris me;
<Vulgate Old Latin Psalms.80.10> non sit in te deus alienus et non adores deum peregrinum;
<Vulgate Old Latin Psalms.80.11> ego sum Dominus Deus tuus qui eduxi te de terra Aegypti dilata os tuum et implebo illud;
<Vulgate Old Latin Psalms.80.12> et non audivit populus meus vocem meam et Israhel non credidit mihi;
<Vulgate Old Latin Psalms.80.13> et dimisi eum in pravitate cordis sui ambulabunt in consiliis suis;
<Vulgate Old Latin Psalms.80.14> utinam populus meus audisset me Israhel in viis meis ambulasset;
<Vulgate Old Latin Psalms.80.15> quasi nihilum inimicos eius humiliassem et super hostes eorum vertissem manum meam;
<Vulgate Old Latin Psalms.80.16> qui oderunt Dominum negabunt eum et erit tempus eorum in saeculo;
<Vulgate Old Latin Psalms.80.17> et cibavit eos de adipe frumenti et de petra mellis saturavit eos;
<Vulgate Old Latin Psalms.81.1> canticum Asaph Deus stetit in coetu Dei in medio Deus iudicat;
<Vulgate Old Latin Psalms.81.2> usquequo iudicatis iniquitatem et facies impiorum suscipitis semper;
<Vulgate Old Latin Psalms.81.3> iudicate pauperi et pupillo egeno et inopi iuste facite;
<Vulgate Old Latin Psalms.81.4> salvate inopem et pauperem de manu impiorum liberate;
<Vulgate Old Latin Psalms.81.5> non cognoscunt nec intellegunt in tenebris ambulant movebuntur omnia fundamenta terrae;
<Vulgate Old Latin Psalms.81.6> ego dixi dii estis et filii Excelsi omnes vos;
<Vulgate Old Latin Psalms.81.7> ergo quasi Adam moriemini et quasi unus de principibus cadetis;
<Vulgate Old Latin Psalms.81.8> surge Domine iudica terram quoniam hereditabis omnes gentes;
<Vulgate Old Latin Psalms.82.1> canticum psalmi Asaph;
<Vulgate Old Latin Psalms.82.2> Deus ne taceas ne sileas et non quiescas Deus;
<Vulgate Old Latin Psalms.82.3> quia ecce inimici tui tumultuati sunt et qui oderunt te levaverunt caput;
<Vulgate Old Latin Psalms.82.4> contra populum tuum nequiter tractaverunt et inierunt consilium adversum arcanum tuum;
<Vulgate Old Latin Psalms.82.5> dixerunt venite et conteramus eos de gente et non sit memoria nominis Israhel ultra;
<Vulgate Old Latin Psalms.82.6> quoniam tractaverunt pariter contra te foedus pepigerunt;
<Vulgate Old Latin Psalms.82.7> tabernacula Idumeae et Ismahelitarum Moab et Aggareni;
<Vulgate Old Latin Psalms.82.8> Gebal et Ammon et Amalech Palestina cum habitatoribus Tyri;
<Vulgate Old Latin Psalms.82.9> sed et Assur venit cum eis facti sunt brachium filiorum Loth semper;
<Vulgate Old Latin Psalms.82.10> fac illis sicut Madian et Sisarae sicut Iabin in torrente Cison;
<Vulgate Old Latin Psalms.82.11> contriti sunt in Aendor fuerunt quasi sterquilinium terrae;
<Vulgate Old Latin Psalms.82.12> pone duces eorum sicut Oreb et Zeb et Zebee et Salmana omnes principes eorum;
<Vulgate Old Latin Psalms.82.13> qui dixerunt possideamus nobis pulchritudinem Dei;
<Vulgate Old Latin Psalms.82.14> Deus meus pone eos ut rotam quasi stipulam ante faciem venti;
<Vulgate Old Latin Psalms.82.15> quomodo ignis conburit silvam et sicut flamma devorat montes;
<Vulgate Old Latin Psalms.82.16> sic persequere eos in tempestate tua et in turbine tuo conturba eos;
<Vulgate Old Latin Psalms.82.17> imple facies eorum ignominia et quaerent nomen tuum Domine;
<Vulgate Old Latin Psalms.82.18> confundantur et conturbentur usque in saeculum et erubescant et pereant;
<Vulgate Old Latin Psalms.82.19> et sciant quia nomen tuum est Dominus solus tu Excelsus super omnem terram;
<Vulgate Old Latin Psalms.83.1> victori pro torculari filiorum Core canticum;
<Vulgate Old Latin Psalms.83.2> quam dilecta tabernacula tua Domine exercituum;
<Vulgate Old Latin Psalms.83.3> desiderat et defecit anima mea in atria Domini cor meum et caro mea laudabunt Deum viventem;
<Vulgate Old Latin Psalms.83.4> siquidem avis invenit domum et passer nidum sibi ubi ponat pullos suos altaria tua Domine exercituum rex meus et Deus meus;
<Vulgate Old Latin Psalms.83.5> beati qui habitant in domo tua adhuc laudabunt te semper;
<Vulgate Old Latin Psalms.83.6> beatus homo cuius fortitudo est in te semitae in corde eius;
<Vulgate Old Latin Psalms.83.7> transeuntes in valle fletus fontem ponent eam;
<Vulgate Old Latin Psalms.83.8> benedictione quoque amicietur doctor ibunt de fortitudine in fortitudinem parebunt apud Deum in Sion;
<Vulgate Old Latin Psalms.83.9> Domine Deus exercituum exaudi orationem meam ausculta Deus Iacob semper;
<Vulgate Old Latin Psalms.83.10> clipeus noster vide Deus et adtende faciem christi tui;
<Vulgate Old Latin Psalms.83.11> quoniam melior est dies in atriis tuis super milia elegi abiectus esse in domo Dei mei magis quam habitare in tabernaculis impietatis;
<Vulgate Old Latin Psalms.83.12> quia sol et scutum Dominus Deus gratiam et gloriam dabit Dominus;
<Vulgate Old Latin Psalms.83.13> nec prohibebit bonum ab his qui ambulant in perfectione Domine exercituum beatus homo qui confidet in te;
<Vulgate Old Latin Psalms.84.1> victori filiorum Core canticum;
<Vulgate Old Latin Psalms.84.2> placatus es Domine terrae tuae reduxisti captivitatem Iacob;
<Vulgate Old Latin Psalms.84.3> dimisisti iniquitatem populo tuo operuisti omnes iniquitates eorum semper;
<Vulgate Old Latin Psalms.84.4> continuisti omnem indignationem tuam conversus es ab ira furoris tui;
<Vulgate Old Latin Psalms.84.5> converte nos Deus Iesus noster et solve iram tuam adversum nos;
<Vulgate Old Latin Psalms.84.6> noli in aeternum irasci nobis extendens iram tuam in generationem et generationem;
<Vulgate Old Latin Psalms.84.7> nonne tu revertens vivificabis nos et populus tuus laetabitur in te;
<Vulgate Old Latin Psalms.84.8> ostende nobis Domine misericordiam tuam et salutare tuum da nobis;
<Vulgate Old Latin Psalms.84.9> audiam quid loquatur Dominus Deus loquetur enim pacem ad populum suum et ad sanctos suos ut non convertantur ad stultitiam;
<Vulgate Old Latin Psalms.84.10> verumtamen prope est his qui timent eum salutare eius ut habitet gloria in terra nostra;
<Vulgate Old Latin Psalms.84.11> misericordia et veritas occurrerunt iustitia et pax deosculatae sunt;
<Vulgate Old Latin Psalms.84.12> veritas de terra orta est et iustitia de caelo prospexit;
<Vulgate Old Latin Psalms.84.13> sed et Dominus dabit bonum et terra nostra dabit germen suum;
<Vulgate Old Latin Psalms.84.14> iustitia ante eum ibit et ponet in via gressus suos;
<Vulgate Old Latin Psalms.85.1> oratio David inclina Domine aurem tuam exaudi me quia egenus et pauper ego sum;
<Vulgate Old Latin Psalms.85.2> custodi animam meam quia sanctus sum salva servum tuum tu Deus meus qui confidit in te;
<Vulgate Old Latin Psalms.85.3> miserere mei Domine quoniam ad te clamabo tota die;
<Vulgate Old Latin Psalms.85.4> laetifica animam servi tui quia ad te animam meam levo;
<Vulgate Old Latin Psalms.85.5> tu enim es Domine bonus et propitiabilis et multus misericordia omnibus qui invocant te;
<Vulgate Old Latin Psalms.85.6> exaudi Domine orationem meam et ausculta vocem deprecationum mearum;
<Vulgate Old Latin Psalms.85.7> in die tribulationis meae invocabo te quia exaudies me;
<Vulgate Old Latin Psalms.85.8> non est similis tui in diis Domine non est iuxta opera tua;
<Vulgate Old Latin Psalms.85.9> omnes gentes quas fecisti venient et adorabunt coram te Domine et glorificabunt nomen tuum;
<Vulgate Old Latin Psalms.85.10> quia magnus tu et faciens mirabilia tu Deus solus;
<Vulgate Old Latin Psalms.85.11> doce me Domine viam tuam ut ambulem in veritate tua unicum fac cor meum ut timeat nomen tuum;
<Vulgate Old Latin Psalms.85.12> confitebor tibi Domine Deus meus in toto corde meo et glorificabo nomen tuum in sempiternum;
<Vulgate Old Latin Psalms.85.13> quia misericordia tua magna super me et eruisti animam meam de inferno extremo;
<Vulgate Old Latin Psalms.85.14> Deus superbi surrexerunt adversus me et coetus robustorum quaesivit animam meam et non posuerunt te in conspectu suo;
<Vulgate Old Latin Psalms.85.15> tu autem Domine Deus misericors et clemens patiens et multae misericordiae et verus;
<Vulgate Old Latin Psalms.85.16> respice ad me et miserere mei da fortitudinem tuam servo tuo et salva filium ancillae tuae;
<Vulgate Old Latin Psalms.85.17> fac mecum signum in bonitate et videant qui oderunt me et confundantur quia tu Domine auxiliatus es mihi et consolatus es me;
<Vulgate Old Latin Psalms.86.1> filiorum Core psalmus cantici fundamentum eius in montibus sanctuarii;
<Vulgate Old Latin Psalms.86.2> diligit Dominus portas Sion super omnia tabernacula Iacob;
<Vulgate Old Latin Psalms.86.3> gloriosa dicta sunt in te civitas Dei semper;
<Vulgate Old Latin Psalms.86.4> commemorabo superbiae et Babylonis scientes me ecce Palestina et Tyrus cum Aethiopia iste natus est ibi;
<Vulgate Old Latin Psalms.86.5> ad Sion autem dicetur vir et vir natus est in ea et ipse fundavit eam Excelsus;
<Vulgate Old Latin Psalms.86.6> Dominus numerabit scribens populos ipse natus est in ea semper;
<Vulgate Old Latin Psalms.86.7> et cantabunt quasi in choris omnes fontes mei in te;
<Vulgate Old Latin Psalms.87.1> canticum carminis filiorum Core victori per chorum ad praecinendum eruditionis Eman Ezraitae;
<Vulgate Old Latin Psalms.87.2> Domine Deus salutis meae per diem clamavi in nocte coram te;
<Vulgate Old Latin Psalms.87.3> ingrediatur ante te oratio mea inclina aurem tuam ad laudationem meam;
<Vulgate Old Latin Psalms.87.4> quia repleta est malis anima mea et vita mea ad infernum descendit;
<Vulgate Old Latin Psalms.87.5> reputatus sum cum descendentibus lacum factus sum quasi homo invalidus;
<Vulgate Old Latin Psalms.87.6> inter mortuos liber sicut interfecti et dormientes in sepulchro quorum non recordaris amplius et qui a manu tua abscisi sunt;
<Vulgate Old Latin Psalms.87.7> posuisti me in lacu novissimo in tenebris in profundis;
<Vulgate Old Latin Psalms.87.8> super me confirmatus est furor tuus et cunctis fluctibus tuis adflixisti me semper;
<Vulgate Old Latin Psalms.87.9> longe fecisti notos meos a me posuisti me abominationem eis clausum et non prodeuntem;
<Vulgate Old Latin Psalms.87.10> oculus meus infirmatus est ab adflictione invocavi te Domine tota die expandi ad te palmas meas;
<Vulgate Old Latin Psalms.87.11> numquid mortuis facies mirabilia aut gigantes surgent et confitebuntur tibi semper;
<Vulgate Old Latin Psalms.87.12> numquid narrabitur in sepulchro misericordia tua et veritas tua in perditione;
<Vulgate Old Latin Psalms.87.13> numquid noscentur in tenebris mirabilia tua et iustitia tua in terra quae oblivioni tradita est;
<Vulgate Old Latin Psalms.87.14> ego autem ad te Domine clamavi et mane oratio mea praeveniet te;
<Vulgate Old Latin Psalms.87.15> quare Domine abicis animam meam abscondis faciem tuam a me;
<Vulgate Old Latin Psalms.87.16> pauper ego et aerumnosus ab adulescentia portavi furorem tuum et conturbatus sum;
<Vulgate Old Latin Psalms.87.17> per me transierunt irae tuae terrores tui oppresserunt me;
<Vulgate Old Latin Psalms.87.18> circumdederunt me quasi aquae tota die vallaverunt me pariter;
<Vulgate Old Latin Psalms.87.19> longe fecisti a me amicum et sodalem notos meos abstulisti;
<Vulgate Old Latin Psalms.88.1> eruditionis Aethan Ezraitae;
<Vulgate Old Latin Psalms.88.2> misericordias Domini in aeternum cantabo in generatione et generatione adnuntiabo veritatem tuam in ore meo;
<Vulgate Old Latin Psalms.88.3> quia dixisti sempiterna misericordia aedificabitur caelos fundabis et veritas tua in eis;
<Vulgate Old Latin Psalms.88.4> percussi foedus cum electo meo iuravi David servo meo;
<Vulgate Old Latin Psalms.88.5> usque in aeternum stabiliam semen tuum et aedificabo in generationem et generationem thronum tuum semper;
<Vulgate Old Latin Psalms.88.6> confitebuntur caeli mirabilia tua Domine et veritatem tuam in ecclesia sanctorum;
<Vulgate Old Latin Psalms.88.7> quis enim in nubibus adaequabitur Domino adsimilabitur Domino de filiis Dei;
<Vulgate Old Latin Psalms.88.8> Deus inclitus in arcano sanctorum nimio et terribilis in cunctis qui circum eum sunt;
<Vulgate Old Latin Psalms.88.9> Domine Deus exercituum quis similis tui fortissime Domine et veritas tua in circuitu tuo;
<Vulgate Old Latin Psalms.88.10> tu dominaris superbiae maris et elationes gurgitum eius tu conprimis;
<Vulgate Old Latin Psalms.88.11> tu confregisti quasi vulneratum superbum in brachio forti tuo dispersisti inimicos tuos;
<Vulgate Old Latin Psalms.88.12> tui sunt caeli et tua est terra orbem et plenitudinem eius tu fundasti;
<Vulgate Old Latin Psalms.88.13> aquilonem et dexteram tu creasti Thabor et Hermon nomen tuum laudabunt;
<Vulgate Old Latin Psalms.88.14> tuum brachium cum fortitudine roboretur manus tua exaltetur dextera tua;
<Vulgate Old Latin Psalms.88.15> iustitia et iudicium firmamentum throni tui misericordia et veritas praecedent faciem tuam;
<Vulgate Old Latin Psalms.88.16> beatus populus qui novit iubilum Domine in lumine vultus tui ambulabunt;
<Vulgate Old Latin Psalms.88.17> in nomine tuo exultabunt tota die et in iustitia tua exaltabuntur;
<Vulgate Old Latin Psalms.88.18> quia gloria fortitudinis eorum tu es et in misericordia tua elevabis cornu nostrum;
<Vulgate Old Latin Psalms.88.19> quia a Domino est protectio nostra et a Sancto Israhel rege nostro;
<Vulgate Old Latin Psalms.88.20> tunc locutus es per visionem sanctis tuis et dixisti posui adiutorium super robustum exaltavi electum de populo;
<Vulgate Old Latin Psalms.88.21> inveni David servum meum oleo sancto meo unxi eum;
<Vulgate Old Latin Psalms.88.22> cum quo manus mea firma erit et brachium meum roborabit eum;
<Vulgate Old Latin Psalms.88.23> non decipiet inimicus eum et filius iniquitatis non adfliget eum;
<Vulgate Old Latin Psalms.88.24> sed concidam ante faciem eius hostes illius et qui eum oderunt percutiam;
<Vulgate Old Latin Psalms.88.25> veritas autem mea et misericordia mea erit cum eo et in nomine meo exaltabitur cornu eius;
<Vulgate Old Latin Psalms.88.26> et ponam in mari manum eius et in fluminibus dexteram eius;
<Vulgate Old Latin Psalms.88.27> ipse vocabit me pater meus es tu Deus meus et fortitudo salutis meae;
<Vulgate Old Latin Psalms.88.28> ego autem primogenitum ponam eum excelsum regibus terrae;
<Vulgate Old Latin Psalms.88.29> in aeternum custodiam ei misericordiam meam et pactum meum fidele ei erit;
<Vulgate Old Latin Psalms.88.30> et ponam perpetuum semen eius et thronum eius sicut dies caeli;
<Vulgate Old Latin Psalms.88.31> si autem dereliquerint filii eius legem meam et in iudiciis meis non ambulaverint;
<Vulgate Old Latin Psalms.88.32> si caerimonias meas profanaverint et praecepta mea non custodierint;
<Vulgate Old Latin Psalms.88.33> visitabo in virga scelera eorum et in plagis iniquitatem eorum;
<Vulgate Old Latin Psalms.88.34> misericordiam autem meam non auferam ab eo nec mentiar in veritate mea;
<Vulgate Old Latin Psalms.88.35> non violabo pactum meum et quod egressum est de labiis meis non mutabo;
<Vulgate Old Latin Psalms.88.36> semel iuravi in sancto meo ne David mentiar;
<Vulgate Old Latin Psalms.88.37> semen eius in sempiternum erit;
<Vulgate Old Latin Psalms.88.38> et thronus eius sicut sol in conspectu meo sicut luna stabilietur in sempiternum et testis in caelo fidelis semper;
<Vulgate Old Latin Psalms.88.39> tu autem reppulisti et proiecisti iratus es adversum christum tuum;
<Vulgate Old Latin Psalms.88.40> adtenuasti pactum servi tui profanasti in terra diadema eius;
<Vulgate Old Latin Psalms.88.41> dissipasti omnes macerias eius posuisti munitiones eius pavorem;
<Vulgate Old Latin Psalms.88.42> diripuerunt eum omnes qui transeunt per viam factus est obprobrium vicinis suis;
<Vulgate Old Latin Psalms.88.43> elevasti dexteram hostium eius laetificasti omnes inimicos illius;
<Vulgate Old Latin Psalms.88.44> avertisti robur gladii eius et non sublevasti eum in proelio;
<Vulgate Old Latin Psalms.88.45> quiescere fecisti munditiam eius et thronum illius in terram detraxisti;
<Vulgate Old Latin Psalms.88.46> adbreviasti dies adulescentiae eius operuisti eum ignominia sempiterna;
<Vulgate Old Latin Psalms.88.47> usquequo Domine absconderis in finem succendetur quasi ignis indignatio tua;
<Vulgate Old Latin Psalms.88.48> memento mei de profundo alioquin quare frustra creasti filios hominum;
<Vulgate Old Latin Psalms.88.49> quis est vir qui vivat et non videat mortem salvans animam suam de manu inferi semper;
<Vulgate Old Latin Psalms.88.50> ubi sunt misericordiae tuae antiquae Domine quas iurasti David in veritate tua;
<Vulgate Old Latin Psalms.88.51> recordare Domine obprobrii servorum tuorum quia portavi in sinu meo omnes iniquitates populorum;
<Vulgate Old Latin Psalms.88.52> quas exprobraverunt inimici tui Domine quibus exprobraverunt vestigia christi tui;
<Vulgate Old Latin Psalms.88.53> benedictus Dominus in sempiternum amen et amen;
<Vulgate Old Latin Psalms.89.1> oratio Mosi viri Dei Domine habitaculum tu factus es nobis in generatione et generatione;
<Vulgate Old Latin Psalms.89.2> antequam montes nascerentur et parturiretur terra et orbis a saeculo et usque in saeculum tu es;
<Vulgate Old Latin Psalms.89.3> convertes hominem usque ad contritionem et dices revertimini filii Adam;
<Vulgate Old Latin Psalms.89.4> quia mille anni in oculis tuis sicut dies hesterna quae pertransiit et vigilia nocturna;
<Vulgate Old Latin Psalms.89.5> percutiente te eos somnium erunt;
<Vulgate Old Latin Psalms.89.6> mane quasi herba pertransiens mane floruit et abiit ad vesperam conteretur atque siccabitur;
<Vulgate Old Latin Psalms.89.7> consumpti enim sumus in furore tuo et in indignatione tua conturbati sumus;
<Vulgate Old Latin Psalms.89.8> posuisti iniquitates nostras coram te neglegentias nostras in luce vultus tui;
<Vulgate Old Latin Psalms.89.9> omnes enim dies nostri transierunt in furore tuo consumpsimus annos nostros quasi sermonem loquens;
<Vulgate Old Latin Psalms.89.10> dies annorum nostrorum in ipsis septuaginta anni si autem multum octoginta anni et quod amplius est labor et dolor quoniam transivimus cito et avolavimus;
<Vulgate Old Latin Psalms.89.11> quis novit fortitudinem irae tuae et secundum timorem tuum indignationem tuam;
<Vulgate Old Latin Psalms.89.12> ut numerentur dies nostri sic ostende et veniemus corde sapienti;
<Vulgate Old Latin Psalms.89.13> revertere Domine usquequo et exorabilis esto super servis tuis;
<Vulgate Old Latin Psalms.89.14> imple nos matutina misericordia tua et laudabimus et laetabimur in cunctis diebus nostris;
<Vulgate Old Latin Psalms.89.15> laetifica nos pro diebus quibus adflixisti nos et annis in quibus vidimus mala;
<Vulgate Old Latin Psalms.89.16> appareat apud servos tuos opus tuum et gloria tua super filios eorum;
<Vulgate Old Latin Psalms.89.17> et sit decor Domini Dei nostri super nos et opus manuum nostrarum fac stabile super nos opus manuum nostrarum confirma;
<Vulgate Old Latin Psalms.90.1> qui habitat in abscondito Excelsi in umbraculo Domini commorabitur;
<Vulgate Old Latin Psalms.90.2> dicens Domino spes mea et fortitudo mea Deus meus confidam in eum;
<Vulgate Old Latin Psalms.90.3> quia ipse liberabit te de laqueo venantium de morte insidiarum;
<Vulgate Old Latin Psalms.90.4> in scapulis suis obumbrabit tibi et sub alis eius sperabis;
<Vulgate Old Latin Psalms.90.5> scutum et protectio veritas eius non timebis a timore nocturno;
<Vulgate Old Latin Psalms.90.6> a sagitta volante per diem a peste in tenebris ambulante a morsu insanientis meridie;
<Vulgate Old Latin Psalms.90.7> cadent a latere tuo mille et decem milia a dextris tuis ad te autem non adpropinquabit;
<Vulgate Old Latin Psalms.90.8> verumtamen oculis tuis videbis et ultionem impiorum cernes;
<Vulgate Old Latin Psalms.90.9> tu enim es Domine spes mea Excelsum posuisti habitaculum tuum;
<Vulgate Old Latin Psalms.90.10> non accedet ad te malum et lepra non adpropinquabit tabernaculo tuo;
<Vulgate Old Latin Psalms.90.11> quia angelis suis mandabit de te ut custodiant te in omnibus viis tuis;
<Vulgate Old Latin Psalms.90.12> in manibus portabunt te ne forte offendat ad lapidem pes tuus;
<Vulgate Old Latin Psalms.90.13> super aspidem et basiliscum calcabis conculcabis leonem et draconem;
<Vulgate Old Latin Psalms.90.14> quoniam mihi adhesit et liberabo eum exaltabo eum quoniam cognovit nomen meum;
<Vulgate Old Latin Psalms.90.15> invocabit me et exaudiam eum cum ipso ero in tribulatione eruam eum et glorificabo;
<Vulgate Old Latin Psalms.90.16> longitudine dierum implebo illum et ostendam ei salutare meum;
<Vulgate Old Latin Psalms.91.1> psalmus cantici in die sabbati;
<Vulgate Old Latin Psalms.91.2> bonum est confiteri Domino et psallere nomini tuo Altissime;
<Vulgate Old Latin Psalms.91.3> ad adnuntiandam mane misericordiam tuam et fidem tuam in nocte;
<Vulgate Old Latin Psalms.91.4> in decacordo et in psalterio in cantico in cithara;
<Vulgate Old Latin Psalms.91.5> quoniam laetificasti me Domine in opere tuo in facturis manuum tuarum laudabo;
<Vulgate Old Latin Psalms.91.6> quam magnificata sunt opera tua Domine satis profundae factae sunt cogitationes tuae;
<Vulgate Old Latin Psalms.91.7> vir insipiens non cognoscet et stultus non intelleget istud;
<Vulgate Old Latin Psalms.91.8> germinaverunt impii quasi faenum et floruerunt omnes qui operantur iniquitatem ut contererentur usque in sempiternum;
<Vulgate Old Latin Psalms.91.9> tu autem Excelsus in aeternum Domine;
<Vulgate Old Latin Psalms.91.10> ecce enim inimici tui Domine ecce inimici tui peribunt et dissipabuntur omnes qui operantur iniquitatem;
<Vulgate Old Latin Psalms.91.11> et exaltabitur quasi monocerotis cornu meum et senecta mea in oleo uberi;
<Vulgate Old Latin Psalms.91.12> et dispiciet oculus meus eos qui insidiantur mihi de his qui consurgunt adversum me malignantibus audit auris mea;
<Vulgate Old Latin Psalms.91.13> iustus ut palma florebit ut cedrus in Libano multiplicabitur;
<Vulgate Old Latin Psalms.91.14> transplantati in domo Domini in atriis Dei nostri germinabunt;
<Vulgate Old Latin Psalms.91.15> adhuc fructificabunt in senectute pingues et frondentes erunt;
<Vulgate Old Latin Psalms.91.16> adnuntiantes quia rectus Dominus fortitudo mea et non est iniquitas in eo;
<Vulgate Old Latin Psalms.92.1> Dominus regnavit gloria indutus est indutus est Dominus fortitudine et accinctus est insuper adpendit orbem qui non commovebitur;
<Vulgate Old Latin Psalms.92.2> firmum solium tuum ex tunc ab aeterno tu es;
<Vulgate Old Latin Psalms.92.3> levaverunt flumina Domine levaverunt flumina voces suas levaverunt flumina gurgites suos;
<Vulgate Old Latin Psalms.92.4> a vocibus aquarum multarum grandes fluctus maris grandis in excelso Dominus;
<Vulgate Old Latin Psalms.92.5> testimonia tua fidelia facta sunt nimis domum tuam decet sanctitas Domine in longitudine dierum;
<Vulgate Old Latin Psalms.93.1> Deus ultionum Domine Deus ultionum ostendere;
<Vulgate Old Latin Psalms.93.2> elevare qui iudicas terram redde vicissitudinem superbis;
<Vulgate Old Latin Psalms.93.3> usquequo impii Domine usquequo impii exultabunt;
<Vulgate Old Latin Psalms.93.4> fluent loquentes antiquum garrient omnes qui operantur iniquitatem;
<Vulgate Old Latin Psalms.93.5> populum tuum Domine conterent et hereditatem tuam adfligent;
<Vulgate Old Latin Psalms.93.6> viduam et advenam interficient et pupillos occident;
<Vulgate Old Latin Psalms.93.7> et dixerunt non videbit Dominus et non intelleget Deus Iacob;
<Vulgate Old Latin Psalms.93.8> intellegite stulti in populo et insipientes aliquando discite;
<Vulgate Old Latin Psalms.93.9> qui plantavit aurem non audiet aut qui finxit oculum non videbit;
<Vulgate Old Latin Psalms.93.10> qui erudit gentes non arguet qui docet hominem scientiam;
<Vulgate Old Latin Psalms.93.11> Dominus novit cogitationes hominum quia vanae sunt;
<Vulgate Old Latin Psalms.93.12> beatus vir quem erudieris Domine et de lege tua docueris eum;
<Vulgate Old Latin Psalms.93.13> ut quiescat a diebus adflictionis donec fodiatur impio interitus;
<Vulgate Old Latin Psalms.93.14> non enim derelinquet Dominus populum suum et hereditatem suam non deseret;
<Vulgate Old Latin Psalms.93.15> quoniam ad iustitiam revertetur iudicium et sequentur illud omnes recti corde;
<Vulgate Old Latin Psalms.93.16> quis stabit pro me adversum malos quis stabit pro me adversum operarios iniquitatis;
<Vulgate Old Latin Psalms.93.17> nisi quia Dominus auxiliator meus paulo minus habitasset in inferno anima mea;
<Vulgate Old Latin Psalms.93.18> si dicebam commotus est pes meus misericordia tua Domine sustentabat me;
<Vulgate Old Latin Psalms.93.19> in multitudine cogitationum mearum quae sunt in me intrinsecus consolationes tuae delectabunt animam meam;
<Vulgate Old Latin Psalms.93.20> numquid particeps erit tui thronus insidiarum fingens laborem in praecepto;
<Vulgate Old Latin Psalms.93.21> copulabuntur adversus animam iusti et sanguinem innocentem condemnabunt;
<Vulgate Old Latin Psalms.93.22> erit autem Dominus mihi in refugium et Deus meus quasi petra spei meae;
<Vulgate Old Latin Psalms.93.23> et restitues super eos iniquitatem suam et in malitia sua perdes eos perdet eos Dominus Deus noster;
<Vulgate Old Latin Psalms.94.1> venite laudemus Dominum iubilemus petrae Iesu nostro;
<Vulgate Old Latin Psalms.94.2> praeoccupemus vultum eius in actione gratiarum in canticis iubilemus ei;
<Vulgate Old Latin Psalms.94.3> quoniam fortis et magnus Dominus et rex magnus super omnes deos;
<Vulgate Old Latin Psalms.94.4> in cuius manu fundamenta terrae et excelsa montium ipsius sunt;
<Vulgate Old Latin Psalms.94.5> cuius est mare ipse enim fecit illud et siccam manus eius plasmaverunt;
<Vulgate Old Latin Psalms.94.6> venite adoremus et curvemur flectamus genua ante faciem Domini factoris nostri;
<Vulgate Old Latin Psalms.94.7> quia ipse est Deus noster et nos populus pascuae eius et grex manus eius;
<Vulgate Old Latin Psalms.94.8> hodie si vocem eius audieritis nolite indurare corda vestra;
<Vulgate Old Latin Psalms.94.9> sicut in contradictione sicut in die temptationis in deserto ubi temptaverunt me patres vestri probaverunt me et viderunt opus meum;
<Vulgate Old Latin Psalms.94.10> quadraginta annis displicuit mihi generatio illa et dixi populus errans corde est;
<Vulgate Old Latin Psalms.94.11> et non cognoscens vias meas et iuravi in furore meo ut non introirent in requiem meam;
<Vulgate Old Latin Psalms.95.1> canite Domino canticum novum canite Domino omnis terra;
<Vulgate Old Latin Psalms.95.2> canite Domino benedicite nomini eius adnuntiate de die in diem salutare eius;
<Vulgate Old Latin Psalms.95.3> narrate in gentibus gloriam eius in universis populis mirabilia eius;
<Vulgate Old Latin Psalms.95.4> quia magnus Dominus et laudabilis nimis terribilis est super omnes deos;
<Vulgate Old Latin Psalms.95.5> omnes enim dii populorum sculptilia Dominus autem caelos fecit;
<Vulgate Old Latin Psalms.95.6> gloria et decor ante vultum eius fortitudo et exultatio in sanctuario eius;
<Vulgate Old Latin Psalms.95.7> adferte Domino familiae populorum adferte Domino gloriam et fortitudinem;
<Vulgate Old Latin Psalms.95.8> adferte Domino gloriam nomini eius levate munera et introite in atria eius;
<Vulgate Old Latin Psalms.95.9> adorate Dominum in decore sanctuarii paveat a facie eius omnis terra;
<Vulgate Old Latin Psalms.95.10> dicite in gentibus Dominus regnavit siquidem adpendit orbem inmobilem iudicabit populos in aequitate;
<Vulgate Old Latin Psalms.95.11> laetamini caeli et exultet terra tonet mare et plenitudo eius;
<Vulgate Old Latin Psalms.95.12> gaudeat ager et omnia quae in eo sunt tunc laudabunt universa ligna saltus;
<Vulgate Old Latin Psalms.95.13> ante faciem Domini quoniam venit quoniam venit iudicare terram iudicabit orbem in iusto et populos in fide sua;
<Vulgate Old Latin Psalms.96.1> Dominus regnavit exultabit terra laetabuntur insulae multae;
<Vulgate Old Latin Psalms.96.2> nubes et caligo in circuitu eius iustitia et iudicium firmamentum solii eius;
<Vulgate Old Latin Psalms.96.3> ignis ante faciem eius ibit et exuret per circuitum hostes eius;
<Vulgate Old Latin Psalms.96.4> apparuerunt fulgora eius orbi vidit et contremuit terra;
<Vulgate Old Latin Psalms.96.5> montes sicut cera tabefacti sunt a facie Domini a facie dominatoris omnis terrae;
<Vulgate Old Latin Psalms.96.6> adnuntiaverunt caeli iustitiam eius et viderunt omnes populi gloriam eius;
<Vulgate Old Latin Psalms.96.7> confundantur universi qui serviunt sculptili qui gloriantur in idolis adorate eum omnes dii;
<Vulgate Old Latin Psalms.96.8> audivit et laetata est Sion et exultaverunt filiae Iudae propter iudicia tua Domine;
<Vulgate Old Latin Psalms.96.9> tu enim Dominus Excelsus super omnem terram vehementer elevatus es super universos deos;
<Vulgate Old Latin Psalms.96.10> qui diligitis Dominum odite malum custodit animas sanctorum suorum de manu impiorum eruet eos;
<Vulgate Old Latin Psalms.96.11> lux orta est iusto et rectis corde laetitia;
<Vulgate Old Latin Psalms.96.12> laetamini iusti in Domino et confitemini memoriae sanctae eius;
<Vulgate Old Latin Psalms.97.1> canticum cantate Domino canticum novum quia mirabilia fecit salvavit sibi dextera eius et brachium sanctum eius;
<Vulgate Old Latin Psalms.97.2> notum fecit Dominus salutare suum in conspectu gentium revelavit iustitiam suam;
<Vulgate Old Latin Psalms.97.3> recordatus est misericordiae suae et veritatis suae domui Iacob viderunt omnes fines terrae salutare Dei nostri;
<Vulgate Old Latin Psalms.97.4> iubilate Domino omnis terra vociferamini et laudate et canite;
<Vulgate Old Latin Psalms.97.5> cantate Domino in cithara in cithara et voce carminis;
<Vulgate Old Latin Psalms.97.6> in tubis et clangore bucinae iubilate coram rege Domino;
<Vulgate Old Latin Psalms.97.7> tonet mare et plenitudo eius orbis et habitatores eius;
<Vulgate Old Latin Psalms.97.8> flumina plaudent manu simul montes laudabunt;
<Vulgate Old Latin Psalms.97.9> ante Dominum quia venit iudicare terram iudicabit orbem in iustitia et populos in aequitatibus;
<Vulgate Old Latin Psalms.98.1> Dominus regnavit commoveantur populi sessor cherubin concutiatur terra;
<Vulgate Old Latin Psalms.98.2> Dominus in Sion magnus et excelsus est super omnes populos;
<Vulgate Old Latin Psalms.98.3> confiteantur nomini tuo magno et terribili sanctoque;
<Vulgate Old Latin Psalms.98.4> imperium regis iudicium diligit tu fundasti aequitates iudicium et iustitiam in Iacob tu fecisti;
<Vulgate Old Latin Psalms.98.5> exaltate Dominum Deum nostrum et adorate scabillum pedum eius quia sanctus est;
<Vulgate Old Latin Psalms.98.6> Moses et Aaron in sacerdotibus eius et Samuhel in his qui invocant nomen eius invocabant Dominum et ipse exaudivit eos;
<Vulgate Old Latin Psalms.98.7> in columna nubis loquebatur ad eos custodierunt testimonia eius et praeceptum dedit eis;
<Vulgate Old Latin Psalms.98.8> Domine Deus noster tu exaudisti eos Domine propitius fuisti eis et ultor super commutationibus eorum;
<Vulgate Old Latin Psalms.98.9> exaltate Dominum Deum nostrum et adorate in monte sancto eius quia sanctus Dominus Deus noster;
<Vulgate Old Latin Psalms.99.1> canticum in gratiarum actione;
<Vulgate Old Latin Psalms.99.2> iubilate Domino omnis terra servite Domino in laetitia ingredimini coram eo in laude;
<Vulgate Old Latin Psalms.99.3> scitote quoniam Dominus ipse est Deus ipse fecit nos et ipsius sumus populus eius et grex pascuae eius;
<Vulgate Old Latin Psalms.99.4> ingredimini portas eius in gratiarum actione atria eius in laude confitemini ei benedicite nomini eius;
<Vulgate Old Latin Psalms.99.5> quia bonus Dominus in sempiternum misericordia eius et usque ad generationem et generationem fides eius;
<Vulgate Old Latin Psalms.100.1> David canticum misericordiam et iudicium cantabo tibi Domine psallam;
<Vulgate Old Latin Psalms.100.2> erudiar in via perfecta quando venies ad me ambulabo in simplicitate cordis mei in medio domus meae;
<Vulgate Old Latin Psalms.100.3> non ponam coram oculis meis verbum Belial facientem declinationes odivi nec adhesit mihi;
<Vulgate Old Latin Psalms.100.4> cor pravum recedet a me malum nesciam;
<Vulgate Old Latin Psalms.100.5> loquentem in abscondito contra proximum suum hunc interficiam superbum oculis et altum corde cum hoc esse non potero;
<Vulgate Old Latin Psalms.100.6> oculi mei ad fideles terrae ut habitent mecum ambulans in via simpliciter hic ministrabit mihi;
<Vulgate Old Latin Psalms.100.7> non habitabit in medio domus meae faciens dolum loquens mendacium non placebit in conspectu oculorum meorum;
<Vulgate Old Latin Psalms.100.8> mane perdam omnes impios terrae ut interficiam de civitate Domini universos qui operantur iniquitatem;
<Vulgate Old Latin Psalms.101.1> oratio pauperis quando sollicitus fuerit et coram Domino fuderit eloquium suum;
<Vulgate Old Latin Psalms.101.2> Domine audi orationem meam et clamor meus ad te veniat;
<Vulgate Old Latin Psalms.101.3> ne abscondas faciem tuam a me in die tribulationis meae inclina ad me aurem tuam in quacumque die invocavero velociter exaudi me;
<Vulgate Old Latin Psalms.101.4> quoniam consumpti sunt sicut fumus dies mei et ossa mea quasi frixa contabuerunt;
<Vulgate Old Latin Psalms.101.5> percussum est quasi faenum et arefactum est cor meum quia oblitus sum comedere panem meum;
<Vulgate Old Latin Psalms.101.6> a voce gemitus mei adhesit os meum carni meae;
<Vulgate Old Latin Psalms.101.7> adsimilatus sum pelicano deserti factus sum quasi bubo solitudinum;
<Vulgate Old Latin Psalms.101.8> vigilavi et fui sicut avis solitaria super tectum;
<Vulgate Old Latin Psalms.101.9> tota die exprobrabant mihi inimici mei exultantes per me iurabant;
<Vulgate Old Latin Psalms.101.10> quia cinerem sicut panem comedi et potum meum cum fletu miscui;
<Vulgate Old Latin Psalms.101.11> a facie indignationis et irae tuae quia elevasti me et adlisisti me;
<Vulgate Old Latin Psalms.101.12> dies mei quasi umbra inclinati sunt et ego quasi faenum arui;
<Vulgate Old Latin Psalms.101.13> tu autem Domine in aeternum permanes memoriale tuum in generatione et generatione;
<Vulgate Old Latin Psalms.101.14> tu suscitans misereberis Sion quia tempus est ut miserearis eius quoniam venit tempus quoniam venit pactum;
<Vulgate Old Latin Psalms.101.15> quoniam placitos fecerunt servi tui lapides eius et pulverem eius miserabilem;
<Vulgate Old Latin Psalms.101.16> et timebunt gentes nomen Domini et universi reges terrae gloriam tuam;
<Vulgate Old Latin Psalms.101.17> quia aedificavit Dominus Sion apparuit in gloria sua;
<Vulgate Old Latin Psalms.101.18> respexit ad orationem vacui et non dispexit orationem eorum;
<Vulgate Old Latin Psalms.101.19> scribatur hoc in generatione novissima et populus qui creabitur laudabit Dominum;
<Vulgate Old Latin Psalms.101.20> quoniam prospexit de excelso sanctuario suo Dominus de caelo terram contemplatus est;
<Vulgate Old Latin Psalms.101.21> ut audiret gemitum vincti ut solveret filios mortis;
<Vulgate Old Latin Psalms.101.22> ut narretur in Sion nomen Domini et laudatio eius in Hierusalem;
<Vulgate Old Latin Psalms.101.23> cum congregati fuerint populi simul et regna ut serviant Domino;
<Vulgate Old Latin Psalms.101.24> adflixit in via fortitudinem meam adbreviavit dies meos;
<Vulgate Old Latin Psalms.101.25> dicam Deus meus ne rapias me in dimidio dierum meorum in generatione generationum anni tui;
<Vulgate Old Latin Psalms.101.26> a principio terram fundasti et opus manuum tuarum caeli;
<Vulgate Old Latin Psalms.101.27> ipsi peribunt tu autem stabis et omnes quasi vestimentum adterentur et quasi pallium mutabis illos et mutabuntur;
<Vulgate Old Latin Psalms.101.28> tu autem ipse es et anni tui non deficient;
<Vulgate Old Latin Psalms.101.29> filii servorum tuorum habitabunt et semen eorum ante faciem eorum perseverabit;
<Vulgate Old Latin Psalms.102.1> David benedic anima mea Domino et omnia viscera mea nomini sancto eius;
<Vulgate Old Latin Psalms.102.2> benedic anima mea Domino et noli oblivisci omnium retributionum eius;
<Vulgate Old Latin Psalms.102.3> qui propitiatur cunctis iniquitatibus tuis et sanat omnes infirmitates tuas;
<Vulgate Old Latin Psalms.102.4> qui redimit de corruptione vitam tuam et coronat te misericordia et miserationibus;
<Vulgate Old Latin Psalms.102.5> qui replet bonis ornamentum tuum innovabitur sicut aquilae iuventus tua;
<Vulgate Old Latin Psalms.102.6> faciens iustitias Dominus et iudicia cunctis qui calumniam sustinent;
<Vulgate Old Latin Psalms.102.7> notas fecit vias suas Mosi filiis Israhel cogitationes suas;
<Vulgate Old Latin Psalms.102.8> misericors et clemens Dominus patiens et multae miserationis;
<Vulgate Old Latin Psalms.102.9> non in sempiternum iudicabit neque in aeternum irascetur;
<Vulgate Old Latin Psalms.102.10> non secundum peccata nostra fecit nobis neque secundum iniquitates nostras retribuit nobis;
<Vulgate Old Latin Psalms.102.11> quantum enim excelsius est caelum terra tantum confortata est misericordia eius super timentes eum;
<Vulgate Old Latin Psalms.102.12> quantum longe est oriens ab occidente tantum longe fecit a nobis scelera nostra;
<Vulgate Old Latin Psalms.102.13> sicut miseretur pater filiorum misertus est Dominus timentibus se;
<Vulgate Old Latin Psalms.102.14> ipse enim novit plasmationem nostram recordatus est quia pulvis sumus;
<Vulgate Old Latin Psalms.102.15> homo quasi herba dies eius sicut flos agri sic florebit;
<Vulgate Old Latin Psalms.102.16> quia spiritus pertransiit eum et non subsistet et non cognoscet eum ultra locus eius;
<Vulgate Old Latin Psalms.102.17> misericordia autem Domini ab aeterno et usque in aeternum super timentes eum et iustitia eius in filios filiorum;
<Vulgate Old Latin Psalms.102.18> his qui custodiunt pactum eius et recordantur praeceptorum eius ad facienda ea;
<Vulgate Old Latin Psalms.102.19> Dominus in caelo stabilivit thronum suum et regnum illius omnium dominatur;
<Vulgate Old Latin Psalms.102.20> benedicite Domino angeli eius fortes robore facientes verbum eius oboedientes voci sermonis eius;
<Vulgate Old Latin Psalms.102.21> benedicite Domino omnes exercitus eius ministri eius qui facitis placitum illius;
<Vulgate Old Latin Psalms.102.22> benedicite Domino universa opera eius in omnibus locis potestatis eius benedic anima mea Domino;
<Vulgate Old Latin Psalms.103.1> benedic anima mea Domino Domine Deus meus magnificatus es nimis gloria et decore indutus es;
<Vulgate Old Latin Psalms.103.2> amictus luce quasi vestimento extendens caelos ut pellem;
<Vulgate Old Latin Psalms.103.3> qui tegis aquis cenacula eius qui ponis nubes currum tuum qui ambulas super pinnas venti;
<Vulgate Old Latin Psalms.103.4> qui facis angelos tuos spiritus ministros tuos ignem urentem;
<Vulgate Old Latin Psalms.103.5> qui fundasti terram super basem suam non commovebitur in saeculum et in saeculum;
<Vulgate Old Latin Psalms.103.6> abysso quasi vestimento operuisti eam super montes stabunt aquae;
<Vulgate Old Latin Psalms.103.7> ab increpatione tua fugient a voce tonitrui tui formidabunt;
<Vulgate Old Latin Psalms.103.8> ascendent montes et descendent campi ad locum quem fundasti eis;
<Vulgate Old Latin Psalms.103.9> terminum posuisti quem non pertransibunt nec revertentur ut operiant terram;
<Vulgate Old Latin Psalms.103.10> qui emittis fontes in convallibus ut inter medios montes fluant;
<Vulgate Old Latin Psalms.103.11> ut bibant omnia animalia regionum et reficiat onager sitim suam;
<Vulgate Old Latin Psalms.103.12> super ea volucres caeli morabuntur de medio nemorum dabunt vocem;
<Vulgate Old Latin Psalms.103.13> qui inrigas montes de cenaculis tuis de fructu operum tuorum implebitur terra;
<Vulgate Old Latin Psalms.103.14> germinans herbam iumentis et faenum servituti hominum ut educat panem de terra;
<Vulgate Old Latin Psalms.103.15> et vinum laetificat cor hominis ad exhilarandam faciem oleo panis autem cor hominis roborat;
<Vulgate Old Latin Psalms.103.16> saturabuntur ligna Domini cedri Libani quas plantasti;
<Vulgate Old Latin Psalms.103.17> ibi aves nidificabunt milvo abies domus eius;
<Vulgate Old Latin Psalms.103.18> montes excelsi cervis petra refugium ericiis;
<Vulgate Old Latin Psalms.103.19> fecit lunam per tempora sol cognovit occubitum suum;
<Vulgate Old Latin Psalms.103.20> posuisti tenebras et facta est nox in ipsa moventur omnes bestiae silvae;
<Vulgate Old Latin Psalms.103.21> leones rugientes ad praedam et quaerentes a Deo escam sibi;
<Vulgate Old Latin Psalms.103.22> oriente sole recedent et in speluncis suis cubabunt;
<Vulgate Old Latin Psalms.103.23> egreditur homo ad opus suum et ad servitutem suam usque ad vesperam;
<Vulgate Old Latin Psalms.103.24> quam multa sunt opera tua Domine omnia in sapientia fecisti impleta est terra possessione tua;
<Vulgate Old Latin Psalms.103.25> hoc mare magnum et latum manibus ibi reptilia innumerabilia animalia parva cum grandibus;
<Vulgate Old Latin Psalms.103.26> ibi naves pertranseunt Leviathan istum plasmasti ut inluderet ei;
<Vulgate Old Latin Psalms.103.27> omnia in te sperant ut des cibum eis in tempore suo;
<Vulgate Old Latin Psalms.103.28> dante te illis colligent aperiente manum tuam replebuntur bono;
<Vulgate Old Latin Psalms.103.29> abscondes vultum tuum et turbabuntur auferes spiritum eorum et deficient et in pulverem suum revertentur;
<Vulgate Old Latin Psalms.103.30> emittes spiritum tuum et creabuntur et instaurabis faciem terrae;
<Vulgate Old Latin Psalms.103.31> sit gloria Domini in sempiternum laetabitur Dominus in operibus suis;
<Vulgate Old Latin Psalms.103.32> qui respicit terram et tremet tangit montes et fumabunt;
<Vulgate Old Latin Psalms.103.33> cantabo Domino in vita mea psallam Deo quamdiu sum;
<Vulgate Old Latin Psalms.103.34> placeat ei eloquium meum ego autem laetabor in Domino;
<Vulgate Old Latin Psalms.103.35> deficiant peccatores de terra et impii ultra non sint benedic anima mea Domino;
<Vulgate Old Latin Psalms.104.1> alleluia confitemini Domino invocate nomen eius notas facite populis cogitationes eius;
<Vulgate Old Latin Psalms.104.2> canite ei et psallite illi loquimini in universis mirabilibus eius;
<Vulgate Old Latin Psalms.104.3> exultate in nomine sancto eius laetetur cor quaerentium Dominum;
<Vulgate Old Latin Psalms.104.4> quaerite Dominum et virtutem eius quaerite faciem eius iugiter;
<Vulgate Old Latin Psalms.104.5> recordamini mirabilium eius quae fecit signorum et iudiciorum oris eius;
<Vulgate Old Latin Psalms.104.6> semen Abraham servi eius filii Iacob electi eius;
<Vulgate Old Latin Psalms.104.7> ipse Dominus Deus noster in universa terra iudicia eius;
<Vulgate Old Latin Psalms.104.8> recordatus est in aeternum pacti sui verbi quod praecepit in mille generationes;
<Vulgate Old Latin Psalms.104.9> quod pepigit cum Abraham et iuramenti sui cum Isaac;
<Vulgate Old Latin Psalms.104.10> et firmavit illud cum Iacob in lege cum Israhel pactum sempiternum;
<Vulgate Old Latin Psalms.104.11> dicens tibi dabo terram Chanaan funiculum hereditatis vestrae;
<Vulgate Old Latin Psalms.104.12> cum essent viri pauci modici et advenae in ea;
<Vulgate Old Latin Psalms.104.13> et transierunt de gente in gentem de regno ad populum alterum;
<Vulgate Old Latin Psalms.104.14> non dimisit hominem ut noceret eis et corripuit pro eis reges;
<Vulgate Old Latin Psalms.104.15> nolite tangere christos meos et prophetas meos nolite adfligere;
<Vulgate Old Latin Psalms.104.16> et vocavit famem super terram omnem virgam panis contrivit;
<Vulgate Old Latin Psalms.104.17> misit ante faciem eorum virum in servum venundatus est Ioseph;
<Vulgate Old Latin Psalms.104.18> adflixerunt in conpede pedes eius in ferrum venit anima eius;
<Vulgate Old Latin Psalms.104.19> usque ad tempus donec veniret sermo eius eloquium Domini probavit eum;
<Vulgate Old Latin Psalms.104.20> misit rex et solvit eum princeps populorum et dimisit illum;
<Vulgate Old Latin Psalms.104.21> posuit eum dominum domus suae et principem in omni possessione sua;
<Vulgate Old Latin Psalms.104.22> ut erudiret principes eius secundum voluntatem suam et senes eius sapientiam doceret;
<Vulgate Old Latin Psalms.104.23> et ingressus est Israhel Aegyptum et Iacob advena fuit in terra Ham;
<Vulgate Old Latin Psalms.104.24> et crescere fecit populum suum nimis et roboravit eum super hostes eius;
<Vulgate Old Latin Psalms.104.25> convertit cor eorum ut odio haberent populum eius ut dolose agerent contra servos illius;
<Vulgate Old Latin Psalms.104.26> misit Mosen servum suum Aaron quem elegit sibi;
<Vulgate Old Latin Psalms.104.27> posuit in eis verba signorum suorum et portentorum in terra Ham;
<Vulgate Old Latin Psalms.104.28> misit tenebras et contenebravit et non fuerunt increduli verbis eius;
<Vulgate Old Latin Psalms.104.29> commutavit aquas eorum in sanguinem et occidit pisces eorum;
<Vulgate Old Latin Psalms.104.30> ebullivit terra eorum ranas in cubiculis regum eorum;
<Vulgate Old Latin Psalms.104.31> dixit et venit musca omnimoda scinifes in universis terminis eorum;
<Vulgate Old Latin Psalms.104.32> dedit pluvias eorum grandinem ignem flammantem in terra eorum;
<Vulgate Old Latin Psalms.104.33> et percussit vineam eorum et ficum eorum et confregit lignum finium eorum;
<Vulgate Old Latin Psalms.104.34> dixit et venit lucusta et bruchus cuius non erat numerus;
<Vulgate Old Latin Psalms.104.35> et comedit omne faenum terrae eorum et devoravit fructum terrae eorum;
<Vulgate Old Latin Psalms.104.36> et percussit omne primogenitum in terra eorum primitias universi partus eorum;
<Vulgate Old Latin Psalms.104.37> et eduxit eos cum argento et auro et non erat in tribubus eorum infirmus;
<Vulgate Old Latin Psalms.104.38> laetata est Aegyptus cum egrederentur quoniam inruerat terror eorum super eos;
<Vulgate Old Latin Psalms.104.39> expandit nubem in tentorium et ignem ut luceret nocte;
<Vulgate Old Latin Psalms.104.40> petierunt et adduxit ortygometran et pane caelesti saturavit eos;
<Vulgate Old Latin Psalms.104.41> aperuit petram et fluxerunt aquae cucurrerunt in aridis flumina;
<Vulgate Old Latin Psalms.104.42> quia recordatus est verbi sancti sui cum Abraham servo suo;
<Vulgate Old Latin Psalms.104.43> et eduxit populum suum in laetitia laudantes electos suos;
<Vulgate Old Latin Psalms.104.44> et dedit eis terras gentium et laborem tribuum possederunt;
<Vulgate Old Latin Psalms.104.45> ut custodirent caerimonias eius et leges eius servarent alleluia;
<Vulgate Old Latin Psalms.105.1> alleluia confitemini Domino quoniam bonus quoniam in aeternum misericordia eius;
<Vulgate Old Latin Psalms.105.2> quis loquetur fortitudines Domini auditas faciet omnes laudes eius;
<Vulgate Old Latin Psalms.105.3> beati qui custodiunt iudicium et faciunt iustitiam in omni tempore;
<Vulgate Old Latin Psalms.105.4> recordare mei Domine in repropitiatione populi tui visita me in salutari tuo;
<Vulgate Old Latin Psalms.105.5> ut videam bona electorum tuorum et laeter in laetitia gentis tuae et exultem cum hereditate tua;
<Vulgate Old Latin Psalms.105.6> peccavimus cum patribus nostris inique fecimus impie egimus;
<Vulgate Old Latin Psalms.105.7> patres nostri in Aegypto non intellexerunt mirabilia tua non sunt recordati multitudinis misericordiae tuae et ad iracundiam provocaverunt super mare in mari Rubro;
<Vulgate Old Latin Psalms.105.8> salvavit autem eos propter nomen suum ut ostenderet fortitudinem suam;
<Vulgate Old Latin Psalms.105.9> et comminatus est mari Rubro et aruit et transduxit eos per abyssos quasi in deserto;
<Vulgate Old Latin Psalms.105.10> et salvavit eos de manu odientis et redemit eos de manu inimici;
<Vulgate Old Latin Psalms.105.11> et operuit aqua hostes eorum unus de ipsis non superfuit;
<Vulgate Old Latin Psalms.105.12> et crediderunt verbis eius cecineruntque laudem eius;
<Vulgate Old Latin Psalms.105.13> cito obliti sunt operum illius nec expectaverunt voluntatem eius;
<Vulgate Old Latin Psalms.105.14> et desideraverunt desiderium in deserto et temptaverunt Deum in solitudine;
<Vulgate Old Latin Psalms.105.15> dedit ergo eis petitionem eorum et misit tenuitatem in animam eorum;
<Vulgate Old Latin Psalms.105.16> et zelati sunt Mosen in castris Aaron sanctum Domini;
<Vulgate Old Latin Psalms.105.17> aperta est terra et devoravit Dathan et operuit synagogam Abiram;
<Vulgate Old Latin Psalms.105.18> et succensus est ignis in synagoga eorum flamma exusit impios;
<Vulgate Old Latin Psalms.105.19> fecerunt vitulum in Horeb et adoraverunt conflatile;
<Vulgate Old Latin Psalms.105.20> et mutaverunt gloriam suam in similitudine bovis comedentis faenum;
<Vulgate Old Latin Psalms.105.21> obliti sunt Dei salvatoris sui qui fecit magnalia in Aegypto;
<Vulgate Old Latin Psalms.105.22> mirabilia in terra Ham terribilia super mare Rubrum;
<Vulgate Old Latin Psalms.105.23> dixit ergo ut contereret eos nisi Moses electus eius stetisset medius contra faciem illius ut converteret indignationem eius et non interficeret;
<Vulgate Old Latin Psalms.105.24> et dispexerunt terram desiderabilem nec crediderunt sermoni eius;
<Vulgate Old Latin Psalms.105.25> et murmuraverunt in tabernaculis suis non audierunt vocem Domini;
<Vulgate Old Latin Psalms.105.26> et levavit manum suam super eos ut deiceret eos in deserto;
<Vulgate Old Latin Psalms.105.27> et ut deiceret semen eorum in gentibus et dispergeret eos in terris;
<Vulgate Old Latin Psalms.105.28> et consecrati sunt Beelphegor et comederunt victimas mortuorum;
<Vulgate Old Latin Psalms.105.29> et concitaverunt eum in studiis suis et percussit eos plaga;
<Vulgate Old Latin Psalms.105.30> stetit autem Finees et deiudicavit et est retenta percussio;
<Vulgate Old Latin Psalms.105.31> et reputatum est ei in iustitia in generatione et generatione usque in aeternum;
<Vulgate Old Latin Psalms.105.32> et provocaverunt super aquam Contradictionis et adflictus est Moses propter eos;
<Vulgate Old Latin Psalms.105.33> quia provocaverunt spiritum eius et praecepit labiis suis;
<Vulgate Old Latin Psalms.105.34> non exterminaverunt populos quos dixit Dominus eis;
<Vulgate Old Latin Psalms.105.35> et commixti sunt gentibus et didicerunt opera eorum;
<Vulgate Old Latin Psalms.105.36> et servierunt sculptilibus eorum et factum est eis in scandalum;
<Vulgate Old Latin Psalms.105.37> et immolaverunt filios suos et filias suas daemonibus;
<Vulgate Old Latin Psalms.105.38> et effuderunt sanguinem innocentem sanguinem filiorum suorum et filiarum suarum quos immolaverunt sculptilibus Chanaan et polluta est terra sanguinibus;
<Vulgate Old Latin Psalms.105.39> et coinquinati sunt in operibus suis et fornicati sunt in studiis suis;
<Vulgate Old Latin Psalms.105.40> iratus est itaque furor Domini in populum suum et abominatus est hereditatem suam;
<Vulgate Old Latin Psalms.105.41> et dedit eos in manu gentium et dominati sunt eorum qui oderant eos;
<Vulgate Old Latin Psalms.105.42> et adflixerunt eos inimici sui et humiliati sunt sub manu eorum;
<Vulgate Old Latin Psalms.105.43> multis vicibus liberavit eos ipsi vero provocabant in consiliis suis et humiliati sunt propter iniquitates suas;
<Vulgate Old Latin Psalms.105.44> et vidit tribulationem eorum cum audiret eos rogantes;
<Vulgate Old Latin Psalms.105.45> et recordatus est pacti sui cum eis et paenituit eum secundum multitudinem misericordiae suae;
<Vulgate Old Latin Psalms.105.46> et dedit eos miserabiles coram omnibus qui ceperant eos;
<Vulgate Old Latin Psalms.105.47> salva nos Domine Deus noster et congrega nos de gentibus ut confiteamur nomini sancto tuo et canamus laudantes te;
<Vulgate Old Latin Psalms.105.48> benedictus Dominus Deus Israhel ab aeterno et usque in aeternum et dicet omnis populus amen alleluia;
<Vulgate Old Latin Psalms.106.1> confitemini Domino quoniam bonus quoniam in aeternum misericordia eius;
<Vulgate Old Latin Psalms.106.2> dicant qui redempti sunt a Domino quos redemit de manu hostis et de terris congregavit eos;
<Vulgate Old Latin Psalms.106.3> ab oriente et ab occidente ab aquilone et mari;
<Vulgate Old Latin Psalms.106.4> erraverunt in solitudine in deserta via civitatem quae habitaretur non reppererunt;
<Vulgate Old Latin Psalms.106.5> esurientes et sitientes anima eorum in ipsis deficiebat;
<Vulgate Old Latin Psalms.106.6> et clamaverunt ad Dominum in tribulatione sua de adflictione eorum eripuit eos;
<Vulgate Old Latin Psalms.106.7> et duxit illos per viam rectam ut venirent in civitatem habitabilem;
<Vulgate Old Latin Psalms.106.8> confiteantur Domino misericordiam eius et mirabilia eius in filios hominum;
<Vulgate Old Latin Psalms.106.9> quia saturavit animam vacuam et animam esurientem implevit bonis;
<Vulgate Old Latin Psalms.106.10> habitantes in tenebris et umbra mortis alligatos inopia et ferro;
<Vulgate Old Latin Psalms.106.11> quia provocaverunt sermones Dei et consilium Excelsi blasphemaverunt;
<Vulgate Old Latin Psalms.106.12> et humiliavit in labore cor eorum ceciderunt et non erat qui adiuvaret;
<Vulgate Old Latin Psalms.106.13> et clamaverunt ad Dominum in tribulatione sua et de angustiis eorum salvavit eos;
<Vulgate Old Latin Psalms.106.14> et eduxit eos de tenebris et umbra mortis et vincula eorum disrupit;
<Vulgate Old Latin Psalms.106.15> confiteantur Domino misericordiam eius et mirabilia eius in filios hominum;
<Vulgate Old Latin Psalms.106.16> quia contrivit portas aereas et vectes ferreos confregit;
<Vulgate Old Latin Psalms.106.17> stultos propter viam sceleris eorum et propter iniquitates adflictos;
<Vulgate Old Latin Psalms.106.18> omnem cibum abominata est anima eorum et accesserunt ad portas mortis;
<Vulgate Old Latin Psalms.106.19> et clamaverunt ad Dominum in tribulatione sua de angustiis eorum salvavit eos;
<Vulgate Old Latin Psalms.106.20> misit verbum suum et sanavit eos et salvavit de interitu;
<Vulgate Old Latin Psalms.106.21> confiteantur Domino misericordiam eius et mirabilia eius in filios hominum;
<Vulgate Old Latin Psalms.106.22> et immolent hostias gratiarum et narrent opera eius in laude;
<Vulgate Old Latin Psalms.106.23> qui descendunt in mare navibus facientes opus in aquis multis;
<Vulgate Old Latin Psalms.106.24> ipsi viderunt opera Domini et mirabilia eius in profundo;
<Vulgate Old Latin Psalms.106.25> dixit et surrexit ventus tempestatis et elevavit gurgites eius;
<Vulgate Old Latin Psalms.106.26> ascendunt in caelum et descendunt in abyssos anima eorum in adflictione consumitur;
<Vulgate Old Latin Psalms.106.27> obstipuerunt et intremuerunt quasi ebrius et universa sapientia eorum absorta est;
<Vulgate Old Latin Psalms.106.28> clamabunt autem ad Dominum in tribulatione sua et de angustia educet eos;
<Vulgate Old Latin Psalms.106.29> statuet turbinem in tranquillitatem et silebunt fluctus eius;
<Vulgate Old Latin Psalms.106.30> laetabuntur quoniam quieverunt et deducet eos ad portum quem voluerunt;
<Vulgate Old Latin Psalms.106.31> confiteantur Domino misericordiam eius et mirabilia eius in filios hominum;
<Vulgate Old Latin Psalms.106.32> et exaltent eum in ecclesia populi et in cathedra seniorum laudent eum;
<Vulgate Old Latin Psalms.106.33> ponet flumina in desertum et fontes aquarum in sitim;
<Vulgate Old Latin Psalms.106.34> terram fructiferam in salsuginem prae malitia habitatorum eius;
<Vulgate Old Latin Psalms.106.35> ponet desertum in paludes aquarum et terram inviam in fontes aquarum;
<Vulgate Old Latin Psalms.106.36> et conlocabit ibi esurientes et fundabunt urbem ad habitandum;
<Vulgate Old Latin Psalms.106.37> et serent agros et plantabunt vineas et facient fruges genimina;
<Vulgate Old Latin Psalms.106.38> et benedicet eis et multiplicabuntur nimis et pecora eorum non inminuet;
<Vulgate Old Latin Psalms.106.39> inminuta sunt autem et adflicta propter angustiam mali et doloris;
<Vulgate Old Latin Psalms.106.40> et effundet despectionem super principes et errare eos faciet in solitudine devia;
<Vulgate Old Latin Psalms.106.41> et sublevabit pauperem de inopia et ponet quasi gregem familias;
<Vulgate Old Latin Psalms.106.42> videbunt recti et laetabuntur et omnis iniquitas contrahet os suum;
<Vulgate Old Latin Psalms.106.43> quis sapiens et custodiet haec et intellegent misericordias Domini;
<Vulgate Old Latin Psalms.107.1> canticum psalmi David;
<Vulgate Old Latin Psalms.107.2> paratum cor meum Deus cantabo et psallam sed et gloria mea;
<Vulgate Old Latin Psalms.107.3> consurge psalterium et cithara consurgam mane;
<Vulgate Old Latin Psalms.107.4> confitebor tibi in populis Domine et cantabo te in nationibus;
<Vulgate Old Latin Psalms.107.5> quoniam magna super caelos misericordia tua et usque ad aethera veritas tua;
<Vulgate Old Latin Psalms.107.6> exaltare super caelos Deus et super omnem terram gloria tua;
<Vulgate Old Latin Psalms.107.7> ut liberentur dilecti tui salva dextera tua et exaudi me;
<Vulgate Old Latin Psalms.107.8> Deus locutus est in sanctuario suo gaudebo dividam Sychem et vallem Socchoth dimetiar;
<Vulgate Old Latin Psalms.107.9> meus est Galaad et meus est Manasse et Efraim hereditas capitis mei Iuda dux meus;
<Vulgate Old Latin Psalms.107.10> Moab lebes pelvis meae super Idumeam proiciam calciamentum meum cum Philisthim foederabor;
<Vulgate Old Latin Psalms.107.11> quis deducet me in civitatem munitam quis deducet me usque in Idumeam;
<Vulgate Old Latin Psalms.107.12> nonne tu Deus qui proieceras nos et non exieras Deus in exercitibus nostris;
<Vulgate Old Latin Psalms.107.13> da nobis auxilium in tribulatione vana est enim salus ab homine;
<Vulgate Old Latin Psalms.107.14> in Deo erimus fortes et ipse conculcabit hostes nostros;
<Vulgate Old Latin Psalms.108.1> pro victoria David canticum;
<Vulgate Old Latin Psalms.108.2> Deus laudabilis mihi ne taceas quia os impii et os dolosi contra me apertum est;
<Vulgate Old Latin Psalms.108.3> locuti sunt de me lingua mendacii verbis odii circumdederunt me et expugnaverunt me frustra;
<Vulgate Old Latin Psalms.108.4> pro eo quod eos diligebam adversabantur mihi ego autem orabam;
<Vulgate Old Latin Psalms.108.5> et posuerunt contra me malum pro bono et odium pro dilectione mea;
<Vulgate Old Latin Psalms.108.6> constitue super eum impium et Satan astet a dextris eius;
<Vulgate Old Latin Psalms.108.7> cum fuerit iudicatus exeat condemnatus et oratio eius sit in peccatum;
<Vulgate Old Latin Psalms.108.8> fiant dies eius parvi episcopatum eius accipiat alter;
<Vulgate Old Latin Psalms.108.9> sint filii eius pupilli et uxor eius vidua;
<Vulgate Old Latin Psalms.108.10> instabiles vagentur liberi eius et mendicent et quaerantur in parietinis suis;
<Vulgate Old Latin Psalms.108.11> scrutetur exactor universa quae habet et diripiant alieni laborem eius;
<Vulgate Old Latin Psalms.108.12> non sit qui eius misereatur nec qui clemens sit in pupillos eius;
<Vulgate Old Latin Psalms.108.13> fiat novissimum eius interitus in generatione altera deleatur nomen eius;
<Vulgate Old Latin Psalms.108.14> redeat in memoria iniquitas patrum eius apud Deum et iniquitas matris eius ne deleatur;
<Vulgate Old Latin Psalms.108.15> sit contra Dominum semper et intereat de terra memoria eorum;
<Vulgate Old Latin Psalms.108.16> eo quod non est recordatus facere misericordiam;
<Vulgate Old Latin Psalms.108.17> et persecutus est virum inopem et pauperem et conpunctum corde ut interficeret;
<Vulgate Old Latin Psalms.108.18> et dilexit maledictionem quae veniet ei et noluit benedictionem quae elongabitur ab eo et indutus est maledictione quasi vestimento suo et ingredietur quasi aqua in viscera eius et quasi oleum in ossa eius;
<Vulgate Old Latin Psalms.108.19> sit ei quasi pallium quo circumdatur et quasi cingulum quo semper accingitur;
<Vulgate Old Latin Psalms.108.20> haec est retributio his qui adversantur mihi a Domino et qui loquuntur malum contra animam meam;
<Vulgate Old Latin Psalms.108.21> tu autem Deus Domine fac mecum propter nomen tuum quoniam bona est misericordia tua libera me;
<Vulgate Old Latin Psalms.108.22> quoniam egenus et pauper sum et cor meum vulneratum est intrinsecus;
<Vulgate Old Latin Psalms.108.23> quasi umbra cum inclinatur abductus sum et excussus quasi lucusta;
<Vulgate Old Latin Psalms.108.24> genua mea vacillaverunt a ieiunio et caro mea mutata est absque oleo;
<Vulgate Old Latin Psalms.108.25> et ego factus sum obprobrium eis videntes me moverunt caput suum;
<Vulgate Old Latin Psalms.108.26> adiuva me Domine Deus meus salva me secundum misericordiam tuam;
<Vulgate Old Latin Psalms.108.27> et sciant quoniam manus tua haec tu Domine fecisti eam;
<Vulgate Old Latin Psalms.108.28> maledicent illi et tu benedices restiterunt et confundentur servus autem tuus laetabitur;
<Vulgate Old Latin Psalms.108.29> induantur adversarii mei confusione et operiantur quasi indumento confusione sua;
<Vulgate Old Latin Psalms.108.30> confitebor Domino vehementer in ore meo et in medio populorum laudabo eum;
<Vulgate Old Latin Psalms.108.31> quoniam stabit a dextris pauperis ut salvet a iudicibus animam eius;
<Vulgate Old Latin Psalms.109.1> David canticum dixit Dominus Domino meo sede a dextris meis donec ponam inimicos tuos scabillum pedum tuorum;
<Vulgate Old Latin Psalms.109.2> virgam fortitudinis tuae emittet Dominus ex Sion dominare in medio inimicorum tuorum;
<Vulgate Old Latin Psalms.109.3> populi tui spontanei erunt in die fortitudinis tuae in montibus sanctis quasi de vulva orietur tibi ros adulescentiae tuae;
<Vulgate Old Latin Psalms.109.4> iuravit Dominus et non paenitebit eum tu es sacerdos in aeternum secundum ordinem Melchisedech;
<Vulgate Old Latin Psalms.109.5> Dominus ad dexteram tuam percussit in die furoris sui reges;
<Vulgate Old Latin Psalms.109.6> iudicabit in gentibus implebit valles percutiet caput in terra multa;
<Vulgate Old Latin Psalms.109.7> de torrente in via bibet propterea exaltabit caput;
<Vulgate Old Latin Psalms.110.1> alleluia aleph confitebor Domino in toto corde beth in consilio iustorum et congregatione;
<Vulgate Old Latin Psalms.110.2> gimel magna opera Domini deleth exquirenda in cunctis voluntatibus suis;
<Vulgate Old Latin Psalms.110.3> he gloria et decor opus eius vav et iustitia eius perseverans semper;
<Vulgate Old Latin Psalms.110.4> zai memoriam fecit mirabilium suorum heth clemens et misericors Dominus;
<Vulgate Old Latin Psalms.110.5> teth escam dedit timentibus se ioth memor erit in sempiternum pacti sui;
<Vulgate Old Latin Psalms.110.6> caph fortitudinem operum suorum adnuntiabit populo suo;
<Vulgate Old Latin Psalms.110.7> lameth ut det eis hereditatem gentium mem opus manuum eius veritas et iudicium;
<Vulgate Old Latin Psalms.110.8> nun fidelia omnia praecepta eius samech firmata in sempiternum iugiter ain facta in veritate et aequitate;
<Vulgate Old Latin Psalms.110.9> fe redemptionem misit populo suo sade mandavit in aeternum pactum suum coph sanctum et terribile nomen eius;
<Vulgate Old Latin Psalms.110.10> res principium sapientiae timor Domini sen doctrina bona cunctis qui faciunt ea thau laus eius perseverans iugiter alleluia;
<Vulgate Old Latin Psalms.111.1> aleph beatus vir qui timet Dominum beth in mandatis eius volet nimis;
<Vulgate Old Latin Psalms.111.2> gimel potens in terra erit semen eius deleth generatio iustorum benedicetur;
<Vulgate Old Latin Psalms.111.3> he substantia et divitiae in domo eius vav et iustitia eius perseverans semper;
<Vulgate Old Latin Psalms.111.4> zai ortum est in tenebris lumen iustis heth clemens et misericors et iustus;
<Vulgate Old Latin Psalms.111.5> teth bonus vir clemens et fenerans ioth dispensabit verba sua in iudicio;
<Vulgate Old Latin Psalms.111.6> caph quia in aeternum non commovebitur;
<Vulgate Old Latin Psalms.111.7> lameth in memoria sempiterna erit iustus mem ab auditu malo non timebit nun paratum cor eius confidens in Domino;
<Vulgate Old Latin Psalms.111.8> samech firmum cor eius non timebit ain donec aspiciat hostibus suis;
<Vulgate Old Latin Psalms.111.9> phe dispersit dedit pauperibus sade iustitia eius permanet in aeternum coph cornu eius exaltabitur in gloria;
<Vulgate Old Latin Psalms.111.10> res impius videbit et irascetur sen dentibus suis frendet et tabescet thau desiderium impiorum peribit;
<Vulgate Old Latin Psalms.112.1> alleluia laudate servi Dominum laudate nomen Domini;
<Vulgate Old Latin Psalms.112.2> sit nomen Domini benedictum amodo et usque in aeternum;
<Vulgate Old Latin Psalms.112.3> ab ortu solis usque ad occasum eius laudabile nomen Domini;
<Vulgate Old Latin Psalms.112.4> excelsus super omnes gentes Dominus super caelum gloria eius;
<Vulgate Old Latin Psalms.112.5> quis ut Dominus Deus noster qui in excelsis habitans;
<Vulgate Old Latin Psalms.112.6> humilia respicit in caelo et in terra;
<Vulgate Old Latin Psalms.112.7> suscitans de terra inopem et de stercore elevat pauperem;
<Vulgate Old Latin Psalms.112.8> ut eum sedere faciat cum principibus cum principibus populi sui;
<Vulgate Old Latin Psalms.112.9> qui conlocat sterilem in domo matrem filiorum laetantem alleluia;
<Vulgate Old Latin Psalms.113.1> cum egrederetur Israhel de Aegypto domus Iacob de populo barbaro;
<Vulgate Old Latin Psalms.113.2> factus est Iudas in sanctificatione eius Israhel potestas eius;
<Vulgate Old Latin Psalms.113.3> mare vidit et fugit Iordanis conversus est retrorsum;
<Vulgate Old Latin Psalms.113.4> montes subsilierunt quasi arietes colles quasi filii gregis;
<Vulgate Old Latin Psalms.113.5> quid tibi est mare quia fugisti Iordanis quia conversus es retrorsum;
<Vulgate Old Latin Psalms.113.6> montes sussultastis quasi arietes colles quasi filii gregis;
<Vulgate Old Latin Psalms.113.7> a facie Domini contremesce terra a facie Dei Iacob;
<Vulgate Old Latin Psalms.113.8> qui convertit petram in paludes aquarum silicem in fontes aquarum;
<Vulgate Old Latin Psalms.113.9> non nobis Domine non nobis sed nomini tuo da gloriam;
<Vulgate Old Latin Psalms.113.10> propter misericordiam tuam et veritatem tuam ne dicant gentes ubi est Deus eorum;
<Vulgate Old Latin Psalms.113.11> Deus autem noster in caelo universa quae voluit fecit;
<Vulgate Old Latin Psalms.113.12> idola gentium argentum et aurum opus manuum hominum;
<Vulgate Old Latin Psalms.113.13> os habent et non loquentur oculos habent et non videbunt;
<Vulgate Old Latin Psalms.113.14> aures habent et non audient nasum habent et non odorabuntur;
<Vulgate Old Latin Psalms.113.15> manus habent et non palpabunt pedes habent et non ambulabunt nec sonabunt in gutture suo;
<Vulgate Old Latin Psalms.113.16> similes illis fiant qui faciunt ea omnis qui confidit in eis;
<Vulgate Old Latin Psalms.113.17> Israhel confidet in Domino auxiliator et protector eorum est;
<Vulgate Old Latin Psalms.113.18> domus Aaron confidet in Domino auxiliator et protector eorum est;
<Vulgate Old Latin Psalms.113.19> timentes Dominum confident in Domino auxiliator et protector eorum est;
<Vulgate Old Latin Psalms.113.20> Dominus recordatus nostri benedicet benedicet domui Israhel benedicet domui Aaron;
<Vulgate Old Latin Psalms.113.21> benedicet timentibus Dominum parvis et magnis;
<Vulgate Old Latin Psalms.113.22> addat Dominus super vos super vos et super filios vestros;
<Vulgate Old Latin Psalms.113.23> benedicti vos Domino qui fecit caelos et terram;
<Vulgate Old Latin Psalms.113.24> caelum caelorum Domino terram autem dedit filiis hominum;
<Vulgate Old Latin Psalms.113.25> non mortui laudabunt Dominum nec omnes qui descendunt in silentium;
<Vulgate Old Latin Psalms.113.26> sed nos benedicimus Domino amodo et usque in aeternum alleluia;
<Vulgate Old Latin Psalms.114.1> dilexi quoniam audies Domine vocem deprecationis meae;
<Vulgate Old Latin Psalms.114.2> inclinavit aurem suam mihi et in diebus meis invocabo;
<Vulgate Old Latin Psalms.114.3> circumdederunt me funes mortis et munitiones inferni invenerunt me angustiam et dolorem repperi;
<Vulgate Old Latin Psalms.114.4> et nomen Domini invocavi obsecro Domine salva animam meam;
<Vulgate Old Latin Psalms.114.5> clemens Dominus et iustus et Deus noster misericors;
<Vulgate Old Latin Psalms.114.6> custodit parvulos Dominus adtenuatus sum et salvavit me;
<Vulgate Old Latin Psalms.114.7> revertere anima mea in requiem tuam quia Dominus reddet tibi;
<Vulgate Old Latin Psalms.114.8> quia eruit animam meam de morte oculos meos a lacrimis pedes meos ab offensa;
<Vulgate Old Latin Psalms.114.9> deambulabo coram Domino in terris viventium;
<Vulgate Old Latin Psalms.115.10> credidi propter quod locutus sum ego adflictus sum nimis;
<Vulgate Old Latin Psalms.115.11> ego dixi in stupore meo omnis homo mendacium;
<Vulgate Old Latin Psalms.115.12> quid reddam Domino pro omnibus quae tribuit mihi;
<Vulgate Old Latin Psalms.115.13> calicem salutis accipiam et nomen Domini invocabo;
<Vulgate Old Latin Psalms.115.14> vota mea Domino reddam coram omni populo eius;
<Vulgate Old Latin Psalms.115.15> gloriosa in conspectu Domini mors sanctorum eius;
<Vulgate Old Latin Psalms.115.16> obsecro Domine quia ego servus tuus ego servus tuus filius ancillae tuae dissolvisti vincula mea;
<Vulgate Old Latin Psalms.115.17> tibi immolabo hostiam laudis et in nomine Domini invocabo;
<Vulgate Old Latin Psalms.115.18> vota mea Domino reddam in conspectu omnis populi eius;
<Vulgate Old Latin Psalms.115.19> in atriis domus Domini in medio tui Hierusalem alleluia;
<Vulgate Old Latin Psalms.116.1> laudate Dominum omnes gentes conlaudate eum universi populi;
<Vulgate Old Latin Psalms.116.2> quia confortata est super nos misericordia eius et veritas Domini in aeternum alleluia;
<Vulgate Old Latin Psalms.117.1> confitemini Domino quoniam bonus quoniam in aeternum misericordia eius;
<Vulgate Old Latin Psalms.117.2> dicat nunc Israhel quoniam in aeternum misericordia eius;
<Vulgate Old Latin Psalms.117.3> dicat domus Aaron quoniam in aeternum misericordia eius;
<Vulgate Old Latin Psalms.117.4> dicant qui timent Dominum quoniam in aeternum misericordia eius;
<Vulgate Old Latin Psalms.117.5> cum tribularer invocavi Dominum et exaudivit me in latitudine Dominus;
<Vulgate Old Latin Psalms.117.6> Dominus meus es non timebo quid faciat mihi homo;
<Vulgate Old Latin Psalms.117.7> Dominus mihi auxiliator et ego despiciam odientes me;
<Vulgate Old Latin Psalms.117.8> melius est sperare in Domino quam sperare in homine;
<Vulgate Old Latin Psalms.117.9> melius est sperare in Domino quam sperare in principibus;
<Vulgate Old Latin Psalms.117.10> omnes gentes circumdederunt me et in nomine Domini ultus sum eas;
<Vulgate Old Latin Psalms.117.11> circumdederunt me et obsederunt me sed in nomine Domini ultus sum eas;
<Vulgate Old Latin Psalms.117.12> circumdederunt me quasi apes extinctae sunt quasi ignis spinarum in nomine Domini quia ultus sum eas;
<Vulgate Old Latin Psalms.117.13> inpulsus pellebar ut caderem et Dominus sustentavit me;
<Vulgate Old Latin Psalms.117.14> fortitudo mea et laus mea Dominus et factus est mihi in salutem;
<Vulgate Old Latin Psalms.117.15> vox laudis et salutis in tabernaculis iustorum;
<Vulgate Old Latin Psalms.117.16> dextera Domini fecit fortitudinem dextera Domini excelsa dextera Domini fecit fortitudinem;
<Vulgate Old Latin Psalms.117.17> non moriar sed vivam et narrabo opera Domini;
<Vulgate Old Latin Psalms.117.18> corripiens arguit me Dominus et morti non tradidit me;
<Vulgate Old Latin Psalms.117.19> aperite mihi portas iustitiae ingressus eas confitebor Domino;
<Vulgate Old Latin Psalms.117.20> haec est porta Domini iusti intrabunt in eam;
<Vulgate Old Latin Psalms.117.21> confitebor tibi quoniam exaudisti me et factus es mihi in salutem;
<Vulgate Old Latin Psalms.117.22> lapis quem reprobaverunt aedificantes factus est in caput anguli;
<Vulgate Old Latin Psalms.117.23> a Domino factum est istud et hoc mirabile in oculis nostris;
<Vulgate Old Latin Psalms.117.24> haec est dies quam fecit Dominus exultemus et laetemur in ea;
<Vulgate Old Latin Psalms.117.25> obsecro Domine salva obsecro obsecro Domine prosperare obsecro;
<Vulgate Old Latin Psalms.117.26> benedictus qui venit in nomine Domini benediximus vobis de domo Domini;
<Vulgate Old Latin Psalms.117.27> Deus Dominus et apparuit nobis frequentate sollemnitatem in frondosis usque ad cornua altaris;
<Vulgate Old Latin Psalms.117.28> Deus meus es tu et confitebor tibi Deus meus es tu exaltabo te;
<Vulgate Old Latin Psalms.117.29> confitemini Domino quoniam bonus quoniam in aeternum misericordia eius;
<Vulgate Old Latin Psalms.118.1> aleph beati inmaculati in via qui ambulant in lege Domini;
<Vulgate Old Latin Psalms.118.2> beati qui custodiunt testimonia eius in toto corde requirunt eum;
<Vulgate Old Latin Psalms.118.3> nec enim qui operantur iniquitatem in viis eius ambulaverunt;
<Vulgate Old Latin Psalms.118.4> tu mandasti praecepta tua custodire nimis;
<Vulgate Old Latin Psalms.118.5> utinam dirigantur viae meae ad custodienda praecepta tua;
<Vulgate Old Latin Psalms.118.6> tunc non confundar cum respexero ad omnia mandata tua;
<Vulgate Old Latin Psalms.118.7> confitebor tibi in directione cordis cum didicero iudicia iustitiae tuae;
<Vulgate Old Latin Psalms.118.8> praecepta tua custodiam ne derelinquas me nimis;
<Vulgate Old Latin Psalms.118.9> beth in quo corrigit iuvenis semitam suam cum custodierit verba tua;
<Vulgate Old Latin Psalms.118.10> in toto corde meo exquisivi te ne errare me facias a mandatis tuis;
<Vulgate Old Latin Psalms.118.11> in corde meo abscondi eloquium tuum ut non peccem tibi;
<Vulgate Old Latin Psalms.118.12> benedictus tu Domine doce me praecepta tua;
<Vulgate Old Latin Psalms.118.13> in labiis meis narravi omnes iustitias oris tui;
<Vulgate Old Latin Psalms.118.14> in via testimoniorum tuorum laetatus sum quasi in omnibus divitiis;
<Vulgate Old Latin Psalms.118.15> in praeceptis tuis meditabor et contemplabor semitas tuas;
<Vulgate Old Latin Psalms.118.16> iustitiis tuis delectabor non obliviscar verba tua;
<Vulgate Old Latin Psalms.118.17> gimel tribue servo tuo vivam et custodiam verba tua;
<Vulgate Old Latin Psalms.118.18> revela oculos meos et videbo mirabilia in lege tua;
<Vulgate Old Latin Psalms.118.19> advena ego sum in terra ne abscondas a me mandata tua;
<Vulgate Old Latin Psalms.118.20> desideravit anima mea desiderare iudicia tua in omni tempore;
<Vulgate Old Latin Psalms.118.21> increpasti superbos maledicti qui recedunt a mandatis tuis;
<Vulgate Old Latin Psalms.118.22> aufer a me obprobrium et contemptum quoniam testimonia tua custodivi;
<Vulgate Old Latin Psalms.118.23> etenim sedentes principes adversum me loquebantur servus autem tuus meditabatur praecepta tua;
<Vulgate Old Latin Psalms.118.24> sed et testimonia tua voluntas mea quasi viri amicissimi mei;
<Vulgate Old Latin Psalms.118.25> deleth adhesit pulveri anima mea vivifica me iuxta verbum tuum;
<Vulgate Old Latin Psalms.118.26> vias meas exposui et exaudisti doce me iustitiam tuam;
<Vulgate Old Latin Psalms.118.27> viam praeceptorum tuorum fac me intellegere et loquar in mirabilibus tuis;
<Vulgate Old Latin Psalms.118.28> destillavit anima mea prae stultitia serva me iuxta eloquium tuum;
<Vulgate Old Latin Psalms.118.29> viam mendacii aufer a me et legem tuam dona mihi;
<Vulgate Old Latin Psalms.118.30> viam fidei elegi iudicia tua proponebam;
<Vulgate Old Latin Psalms.118.31> adhesi testimoniis tuis Domine ne confundas me;
<Vulgate Old Latin Psalms.118.32> viam mandatorum tuorum curram quoniam dilatasti cor meum;
<Vulgate Old Latin Psalms.118.33> he ostende mihi Domine viam praeceptorum tuorum et custodiam eam per vestigium;
<Vulgate Old Latin Psalms.118.34> doce me et observabo legem tuam et custodiam eam in toto corde;
<Vulgate Old Latin Psalms.118.35> deduc me in semita mandatorum tuorum quia ipsam volui;
<Vulgate Old Latin Psalms.118.36> inclina cor meum ad testimonia tua et non ad avaritiam;
<Vulgate Old Latin Psalms.118.37> averte oculos meos ne videant vanitatem in via tua vivifica me;
<Vulgate Old Latin Psalms.118.38> suscita servo tuo eloquium tuum in timorem tuum;
<Vulgate Old Latin Psalms.118.39> averte obprobrium meum quod reveritus sum iudicia tua bona;
<Vulgate Old Latin Psalms.118.40> ecce desideravi praecepta tua iustitia tua vivifica me;
<Vulgate Old Latin Psalms.118.41> vav et veniant mihi misericordiae tuae Domine et salus tua iuxta eloquium tuum;
<Vulgate Old Latin Psalms.118.42> et respondebo exprobranti mihi sermonem quia speravi in sermone tuo;
<Vulgate Old Latin Psalms.118.43> et ne auferas de ore meo verbum veritatis usque nimis quoniam iudicia tua expectavi;
<Vulgate Old Latin Psalms.118.44> et custodiam legem tuam iugiter in sempiternum et ultra;
<Vulgate Old Latin Psalms.118.45> et ambulabo in spatioso quia praecepta tua quaesivi;
<Vulgate Old Latin Psalms.118.46> et loquar in testimoniis tuis coram regibus et non confundar;
<Vulgate Old Latin Psalms.118.47> et delectabor in mandatis tuis quae dilexi;
<Vulgate Old Latin Psalms.118.48> et levabo manus meas ad mandata tua quae dilexi et loquar in praeceptis tuis;
<Vulgate Old Latin Psalms.118.49> zai memento sermonis servo tuo quem me sperare fecisti;
<Vulgate Old Latin Psalms.118.50> haec est consolatio mea in adflictione mea quia eloquium tuum vivificavit me;
<Vulgate Old Latin Psalms.118.51> superbi deridebant me nimis a lege tua non declinavi;
<Vulgate Old Latin Psalms.118.52> recordatus sum iudiciorum tuorum a saeculo Domine et consolatus sum;
<Vulgate Old Latin Psalms.118.53> horror obtinuit me ab impiis qui dereliquerunt legem tuam;
<Vulgate Old Latin Psalms.118.54> carmina erant mihi praecepta tua in domo peregrinationis meae;
<Vulgate Old Latin Psalms.118.55> recordatus sum in nocte nominis tui Domine et custodivi legem tuam;
<Vulgate Old Latin Psalms.118.56> hoc factum est mihi quia praecepta tua custodivi;
<Vulgate Old Latin Psalms.118.57> heth pars mea Domine dixi ut custodiam verbum tuum;
<Vulgate Old Latin Psalms.118.58> deprecatus sum vultum tuum in toto corde miserere mei secundum eloquium tuum;
<Vulgate Old Latin Psalms.118.59> recogitavi vias meas et converti pedes meos ad testimonia tua;
<Vulgate Old Latin Psalms.118.60> festinavi et non neglexi custodire mandata tua;
<Vulgate Old Latin Psalms.118.61> funes impiorum inplicaverunt me legem tuam non sum oblitus;
<Vulgate Old Latin Psalms.118.62> medio noctis surgam ad confitendum tibi super iudicia iustificationis tuae;
<Vulgate Old Latin Psalms.118.63> particeps ego sum omnium timentium te et custodientium praecepta tua;
<Vulgate Old Latin Psalms.118.64> misericordia tua conpleta est terra praecepta tua doce me;
<Vulgate Old Latin Psalms.118.65> teth benefecisti servo tuo Domine secundum verbum tuum;
<Vulgate Old Latin Psalms.118.66> bonum sermonem et scientiam doce me quia mandatis tuis credidi;
<Vulgate Old Latin Psalms.118.67> antequam audirem ego ignoravi nunc autem eloquium tuum custodivi;
<Vulgate Old Latin Psalms.118.68> bonus tu et beneficus doce me praecepta tua;
<Vulgate Old Latin Psalms.118.69> adplicabant mihi mendacium superbi ego autem in toto corde servabam praecepta tua;
<Vulgate Old Latin Psalms.118.70> incrassatum est velut adeps cor eorum et ego in lege tua delectabar;
<Vulgate Old Latin Psalms.118.71> bonum mihi quia adflictus sum ut discerem praecepta tua;
<Vulgate Old Latin Psalms.118.72> melior mihi est lex oris tui super milia auri et argenti;
<Vulgate Old Latin Psalms.118.73> ioth manus tuae fecerunt me et firmaverunt me doce me et discam mandata tua;
<Vulgate Old Latin Psalms.118.74> qui timent te videbunt me et laetabuntur quia sermonem tuum expectavi;
<Vulgate Old Latin Psalms.118.75> scio Domine quia iustum iudicium tuum et vere adflixisti me;
<Vulgate Old Latin Psalms.118.76> sit obsecro misericordia tua in consolatione mea sicut locutus es servo tuo;
<Vulgate Old Latin Psalms.118.77> veniant mihi misericordiae tuae et vivam quia lex tua delectatio mea;
<Vulgate Old Latin Psalms.118.78> confundantur superbi quoniam inique contriverunt me ego autem loquar in praeceptis tuis;
<Vulgate Old Latin Psalms.118.79> revertantur ad me qui timent te et qui sciunt testimonium tuum;
<Vulgate Old Latin Psalms.118.80> fiat cor meum perfectum in praeceptis tuis ut non confundar;
<Vulgate Old Latin Psalms.118.81> caph defecit in salutare tuum anima mea verbum tuum expectavi;
<Vulgate Old Latin Psalms.118.82> consumpti sunt oculi mei in verbum tuum dicentes quando consolaberis me;
<Vulgate Old Latin Psalms.118.83> et cum essem quasi uter in pruinam praecepta tua non sum oblitus;
<Vulgate Old Latin Psalms.118.84> quot sunt dies servi tui quando facies in persequentibus me iudicium;
<Vulgate Old Latin Psalms.118.85> foderunt mihi superbi foveas quae non erant iuxta legem tuam;
<Vulgate Old Latin Psalms.118.86> omnia mandata tua vera falso persecuti sunt me auxiliare mihi;
<Vulgate Old Latin Psalms.118.87> paulo minus consumpserunt me in terra ego autem non dimisi praecepta tua;
<Vulgate Old Latin Psalms.118.88> secundum misericordiam tuam vivifica me et custodiam testimonium oris tui;
<Vulgate Old Latin Psalms.118.89> lameth in aeternum Domine verbum tuum perstat in caelo;
<Vulgate Old Latin Psalms.118.90> in generatione et generatione fides tua fundasti terram et stat;
<Vulgate Old Latin Psalms.118.91> iudicio tuo stant usque hodie quia omnia serviunt tibi;
<Vulgate Old Latin Psalms.118.92> nisi quod lex tua delectatio mea forte perissem in pressura mea;
<Vulgate Old Latin Psalms.118.93> in sempiternum non obliviscar praeceptorum tuorum quia per ipsa vivificasti me;
<Vulgate Old Latin Psalms.118.94> tuus ego sum salva me quoniam praecepta tua quaesivi;
<Vulgate Old Latin Psalms.118.95> me expectaverunt impii ut perderent me testimonium tuum considerabo;
<Vulgate Old Latin Psalms.118.96> omni consummationi vidi finem latum mandatum tuum nimis;
<Vulgate Old Latin Psalms.118.97> mem quam dilexi legem tuam tota die haec meditatio mea;
<Vulgate Old Latin Psalms.118.98> super inimicos meos instruis me mandata tua quia in sempiternum hoc est mihi;
<Vulgate Old Latin Psalms.118.99> super omnes qui docebant me eruditus sum quia testimonia tua meditatio mea;
<Vulgate Old Latin Psalms.118.100> super senes intellexi quia praecepta tua servavi;
<Vulgate Old Latin Psalms.118.101> ab omni semita mala prohibui pedes meos ut custodirem verba tua;
<Vulgate Old Latin Psalms.118.102> a iudiciis tuis non recessi quia tu inluminasti me;
<Vulgate Old Latin Psalms.118.103> quam dulce gutturi meo eloquium tuum super mel ori meo;
<Vulgate Old Latin Psalms.118.104> praecepta tua considerabam propterea odivi omnem semitam mendacii;
<Vulgate Old Latin Psalms.118.105> nun lucerna pedi meo verbum tuum et lux semitae meae;
<Vulgate Old Latin Psalms.118.106> iuravi et perseverabo ut custodiam iudicia iustitiae tuae;
<Vulgate Old Latin Psalms.118.107> adflictus sum usque nimis Domine vivifica me iuxta verbum tuum;
<Vulgate Old Latin Psalms.118.108> voluntaria oris mei conplaceant tibi Domine et secundum iudicia tua doce me;
<Vulgate Old Latin Psalms.118.109> anima mea in manu mea semper et legis tuae non sum oblitus;
<Vulgate Old Latin Psalms.118.110> posuerunt impii laqueum mihi et a praeceptis tuis non aberravi;
<Vulgate Old Latin Psalms.118.111> hereditas mea testimonia tua in sempiternum quia gaudium cordis mei sunt;
<Vulgate Old Latin Psalms.118.112> inclinavi cor meum ut facerem iustitias tuas propter aeternam retributionem;
<Vulgate Old Latin Psalms.118.113> samech tumultuosos odivi et legem tuam dilexi;
<Vulgate Old Latin Psalms.118.114> protectio mea et scutum meum tu es verbum tuum expectavi;
<Vulgate Old Latin Psalms.118.115> recedite a me maligni et custodiam mandata Dei mei;
<Vulgate Old Latin Psalms.118.116> confirma me secundum verbum tuum et vivam et noli me confundere ab expectatione mea;
<Vulgate Old Latin Psalms.118.117> auxiliare mihi et salvus ero et delectabor in praeceptis tuis iugiter;
<Vulgate Old Latin Psalms.118.118> abiecisti omnes qui adversantur praecepta tua quia mendax cogitatio eorum;
<Vulgate Old Latin Psalms.118.119> quasi scoriam conputasti omnes impios terrae propterea dilexi testimonia tua;
<Vulgate Old Latin Psalms.118.120> horripilavit a timore tuo caro mea et iudicia tua timui;
<Vulgate Old Latin Psalms.118.121> ain feci iudicium et iustitiam ne derelinquas me his qui calumniantur me;
<Vulgate Old Latin Psalms.118.122> sponde pro servo tuo in bonum ne calumnientur me superbi;
<Vulgate Old Latin Psalms.118.123> oculi mei defecerunt in salutare tuum et in eloquium iustitiae tuae;
<Vulgate Old Latin Psalms.118.124> fac cum servo tuo iuxta misericordiam tuam et praecepta tua doce me;
<Vulgate Old Latin Psalms.118.125> servus tuus ego instrue me et cognoscam testimonia tua;
<Vulgate Old Latin Psalms.118.126> tempus est ut facias Domine praevaricati sunt legem tuam;
<Vulgate Old Latin Psalms.118.127> propterea dilexi mandata tua super aurum et topazium;
<Vulgate Old Latin Psalms.118.128> propterea in universa praecepta direxi omnem semitam mendacii odio habui;
<Vulgate Old Latin Psalms.118.129> fe mirabilia testimonia tua idcirco custodivit ea anima mea;
<Vulgate Old Latin Psalms.118.130> ostium sermonum tuorum lucidum doce parvulos;
<Vulgate Old Latin Psalms.118.131> os meum aperui et respiravi quia mandata tua desiderabam;
<Vulgate Old Latin Psalms.118.132> respice ad me et miserere mei iuxta iudicium diligentium nomen tuum;
<Vulgate Old Latin Psalms.118.133> gressus meos firma in sermone tuo et non des potestatem in me universae iniquitati;
<Vulgate Old Latin Psalms.118.134> redime me a calumnia hominis et custodiam praecepta tua;
<Vulgate Old Latin Psalms.118.135> vultum tuum ostende servo tuo et doce me praecepta tua;
<Vulgate Old Latin Psalms.118.136> rivi aquarum fluebant de oculis meis quia non custodierunt legem tuam;
<Vulgate Old Latin Psalms.118.137> sade iustus es Domine et rectum iudicium tuum;
<Vulgate Old Latin Psalms.118.138> praecepisti iustitiam testimonii tui et veritatem nimis;
<Vulgate Old Latin Psalms.118.139> consumpsit me zelus meus quia obliti sunt verborum tuorum hostes mei;
<Vulgate Old Latin Psalms.118.140> probatus sermo tuus nimis et servus tuus dilexit illum;
<Vulgate Old Latin Psalms.118.141> parvulus ego sum et contemptibilis sed praecepta tua non sum oblitus;
<Vulgate Old Latin Psalms.118.142> iustitia tua iustitia sempiterna et lex tua veritas;
<Vulgate Old Latin Psalms.118.143> tribulatio et angustia invenerunt me mandata tua voluntas mea;
<Vulgate Old Latin Psalms.118.144> iusta testimonia tua semper doce me et vivam;
<Vulgate Old Latin Psalms.118.145> coph clamavi in toto corde exaudi me Domine praecepta tua custodiam;
<Vulgate Old Latin Psalms.118.146> invocavi te salvum me fac et custodiam testimonia tua;
<Vulgate Old Latin Psalms.118.147> surgebam adhuc in tenebris et clamabam verbum tuum expectans;
<Vulgate Old Latin Psalms.118.148> praeveniebant oculi mei vigilias ut meditarer in sermonibus tuis;
<Vulgate Old Latin Psalms.118.149> vocem meam audi iuxta misericordiam tuam Domine secundum iudicium tuum vivifica me;
<Vulgate Old Latin Psalms.118.150> adpropinquaverunt persecutores mei sceleri et a lege tua procul facti sunt;
<Vulgate Old Latin Psalms.118.151> prope es tu Domine et omnia mandata tua veritas;
<Vulgate Old Latin Psalms.118.152> a principio novi de testimoniis tuis quod in aeternum fundaveris ea;
<Vulgate Old Latin Psalms.118.153> res vide adflictionem meam et eripe me quia legis tuae non sum oblitus;
<Vulgate Old Latin Psalms.118.154> iudica causam meam et redime me sermone tuo vivifica me;
<Vulgate Old Latin Psalms.118.155> longe ab impiis salus quia praecepta tua non quaesierunt;
<Vulgate Old Latin Psalms.118.156> misericordiae tuae multae Domine iuxta iudicia tua vivifica me;
<Vulgate Old Latin Psalms.118.157> multi qui persequuntur me et adfligunt me a testimoniis tuis non declinavi;
<Vulgate Old Latin Psalms.118.158> vidi praevaricatores tuos et maerebam qui verbum tuum non custodierunt;
<Vulgate Old Latin Psalms.118.159> vide quoniam praecepta tua dilexi Domine iuxta misericordiam tuam vivifica me;
<Vulgate Old Latin Psalms.118.160> caput verborum tuorum veritas et sempiternum omne iudicium iustitiae tuae;
<Vulgate Old Latin Psalms.118.161> sen principes persecuti sunt me sine causa verba autem tua timuit cor meum;
<Vulgate Old Latin Psalms.118.162> gaudens ego sum in eloquio tuo sicut qui invenit spolia multa;
<Vulgate Old Latin Psalms.118.163> mendacium odio habui et detestatus sum legem autem tuam dilexi;
<Vulgate Old Latin Psalms.118.164> septies in die laudavi te super iudiciis iustitiae tuae;
<Vulgate Old Latin Psalms.118.165> pax multa diligentibus legem tuam et non est illis scandalum;
<Vulgate Old Latin Psalms.118.166> expectavi salutare tuum Domine et mandata tua feci;
<Vulgate Old Latin Psalms.118.167> custodivit anima mea testimonia tua et dilexi ea nimis;
<Vulgate Old Latin Psalms.118.168> custodivi praecepta tua et testimonia tua quia omnes viae meae in conspectu tuo;
<Vulgate Old Latin Psalms.118.169> thau ingrediatur laus mea coram te Domine secundum verbum tuum doce me;
<Vulgate Old Latin Psalms.118.170> veniat deprecatio mea ante vultum tuum secundum eloquium tuum libera me;
<Vulgate Old Latin Psalms.118.171> fundant labia mea hymnum docebis enim me praecepta tua;
<Vulgate Old Latin Psalms.118.172> loquetur lingua mea sermonem tuum quia omnia mandata tua iusta;
<Vulgate Old Latin Psalms.118.173> sit manus tua auxiliatrix mea quia praecepta tua elegi;
<Vulgate Old Latin Psalms.118.174> desideravi salutare tuum Domine et lex tua voluntas mea;
<Vulgate Old Latin Psalms.118.175> vivet anima mea et laudabit te et iudicia tua auxiliabuntur mihi;
<Vulgate Old Latin Psalms.118.176> erravi quasi ovis perdita quaere servum tuum quia mandatorum tuorum non sum oblitus;
<Vulgate Old Latin Psalms.119.1> canticum graduum ad Dominum in tribulatione mea clamavi et exaudivit me;
<Vulgate Old Latin Psalms.119.2> Domine libera animam meam a labio mendacii a lingua dolosa;
<Vulgate Old Latin Psalms.119.3> quid detur tibi aut quid adponatur tibi ad linguam dolosam;
<Vulgate Old Latin Psalms.119.4> sagittae potentis acutae cum carbonibus iuniperorum;
<Vulgate Old Latin Psalms.119.5> heu mihi quia peregrinatio mea prolongata est habitavi cum tabernaculis Cedar;
<Vulgate Old Latin Psalms.119.6> multum peregrinata est anima mea;
<Vulgate Old Latin Psalms.119.7> cum odientibus pacem ego pacifica loquebar et illi bellantia;
<Vulgate Old Latin Psalms.120.1> canticum graduum levavi oculos meos in montes unde veniet auxilium meum;
<Vulgate Old Latin Psalms.120.2> auxilium meum a Domino factore caeli et terrae;
<Vulgate Old Latin Psalms.120.3> non det in commotionem pedem tuum nec dormitet qui custodit te;
<Vulgate Old Latin Psalms.120.4> ecce non dormitabit neque dormiet qui custodiet Israhel;
<Vulgate Old Latin Psalms.120.5> Dominus custodiet te Dominus protectio tua super manum dexteram tuam;
<Vulgate Old Latin Psalms.120.6> per diem sol non percutiet te neque luna per noctem;
<Vulgate Old Latin Psalms.120.7> Dominus custodiet te ab omni malo custodiat animam tuam;
<Vulgate Old Latin Psalms.120.8> Dominus custodiat exitum tuum et introitum tuum amodo et usque in aeternum;
<Vulgate Old Latin Psalms.121.1> canticum graduum David laetatus sum eo quod dixerint mihi in domum Domini ibimus;
<Vulgate Old Latin Psalms.121.2> stantes erant pedes nostri in portis tuis Hierusalem;
<Vulgate Old Latin Psalms.121.3> Hierusalem quae aedificaris ut civitas cuius participatio eius simul;
<Vulgate Old Latin Psalms.121.4> quia ibi ascenderunt tribus tribus Domini testimonium Israhel ad confitendum nomini Domini;
<Vulgate Old Latin Psalms.121.5> quia ibi sederunt sedes in iudicio sedes domui David;
<Vulgate Old Latin Psalms.121.6> rogate pacem Hierusalem sit bene his qui diligunt te;
<Vulgate Old Latin Psalms.121.7> sit pax in muris tuis abundantia in domibus tuis;
<Vulgate Old Latin Psalms.121.8> propter fratres meos et amicos meos loquar pacem tibi;
<Vulgate Old Latin Psalms.121.9> propter domum Domini Dei nostri quaeram bona tibi;
<Vulgate Old Latin Psalms.122.1> canticum graduum ad te levavi oculos meos qui habitas in caelis;
<Vulgate Old Latin Psalms.122.2> ecce sicut oculi servorum ad manum dominorum suorum sicut oculi ancillae ad manum dominae suae sic oculi nostri ad Dominum Deum nostrum donec misereatur nostri;
<Vulgate Old Latin Psalms.122.3> miserere nostri Domine miserere nostri quoniam multum repleti sumus despectione;
<Vulgate Old Latin Psalms.122.4> multum repleta est anima nostra obprobrii abundantium et despectionis superborum;
<Vulgate Old Latin Psalms.123.1> canticum graduum David nisi Dominus fuisset in nobis dicat nunc Israhel;
<Vulgate Old Latin Psalms.123.2> nisi Dominus fuisset in nobis cum exsurgerent super nos homines;
<Vulgate Old Latin Psalms.123.3> forsitan vivos absorbuissent nos cum irasceretur furor eorum super nos;
<Vulgate Old Latin Psalms.123.4> forsitan aquae circumdedissent nos;
<Vulgate Old Latin Psalms.123.5> torrens transisset super animam nostram forsitan transissent super animam nostram aquae superbae;
<Vulgate Old Latin Psalms.123.6> benedictus Dominus qui non dedit nos in praedam dentibus eorum;
<Vulgate Old Latin Psalms.123.7> anima nostra quasi avis erepta est de laqueo venantium laqueus contritus est et nos liberati sumus;
<Vulgate Old Latin Psalms.123.8> auxilium nostrum in nomine Domini qui fecit caelum et terram;
<Vulgate Old Latin Psalms.124.1> canticum graduum qui confidunt in Domino quasi mons Sion inmobilis in aeternum habitabilis;
<Vulgate Old Latin Psalms.124.2> Hierusalem montes in circuitu eius et Dominus in circuitu populi sui amodo et usque in aeternum;
<Vulgate Old Latin Psalms.124.3> quia non requiescet virga impietatis super sortem iustorum ut non mittant iusti in iniquitatem manus suas;
<Vulgate Old Latin Psalms.124.4> benefac Domine bonis et rectis corde;
<Vulgate Old Latin Psalms.124.5> qui autem declinant ad pravitates suas deducet eos Dominus cum his qui operantur iniquitatem pax super Israhel;
<Vulgate Old Latin Psalms.125.1> canticum graduum cum converteret Dominus captivitatem Sion facti sumus quasi somniantes;
<Vulgate Old Latin Psalms.125.2> tunc implebitur risu os nostrum et lingua nostra laude tunc dicent in gentibus magnificavit Dominus facere cum istis;
<Vulgate Old Latin Psalms.125.3> magnificavit Dominus facere nobiscum facti sumus laetantes;
<Vulgate Old Latin Psalms.125.4> converte Domine captivitatem nostram sicut rivum in austro;
<Vulgate Old Latin Psalms.125.5> qui seminant in lacrimis in exultatione metent;
<Vulgate Old Latin Psalms.125.6> qui ambulans ibat et flebat portans ad seminandum sementem veniens veniet in exultatione portans manipulos suos;
<Vulgate Old Latin Psalms.126.1> canticum graduum Salomonis nisi Dominus aedificaverit domum in vanum laboraverunt qui aedificant eam nisi Dominus custodierit civitatem frustra vigilat qui custodit eam;
<Vulgate Old Latin Psalms.126.2> frustra vobis est de mane consurgere postquam sederitis qui manducatis panem idolorum sic dabit diligentibus se somnum;
<Vulgate Old Latin Psalms.126.3> ecce hereditas Domini filii mercis fructus ventris;
<Vulgate Old Latin Psalms.126.4> sicut sagittae in manu potentis ita filii iuventutis;
<Vulgate Old Latin Psalms.126.5> beatus vir qui implevit faretram suam ex ipsis non confundentur cum loquentur inimicis in porta;
<Vulgate Old Latin Psalms.127.1> canticum graduum beatus omnis qui timet Dominum qui ambulat in viis eius;
<Vulgate Old Latin Psalms.127.2> laborem manuum tuarum cum comederis beatus tu et bene tibi erit;
<Vulgate Old Latin Psalms.127.3> uxor tua sicut vitis fructifera in penetrabilibus domus tuae filii tui sicut germina olivarum in circuitu mensae tuae;
<Vulgate Old Latin Psalms.127.4> ecce sic benedicetur viro qui timet Dominum;
<Vulgate Old Latin Psalms.127.5> benedicat tibi Dominus ex Sion et videas bona Hierusalem omnibus diebus vitae tuae;
<Vulgate Old Latin Psalms.127.6> et videas filios filiorum tuorum pacem super Israhel;
<Vulgate Old Latin Psalms.128.1> canticum graduum saepe expugnaverunt me ab adulescentia mea dicat nunc Israhel;
<Vulgate Old Latin Psalms.128.2> saepe expugnaverunt me ab adulescentia mea sed non potuerunt mihi;
<Vulgate Old Latin Psalms.128.3> super cervicem meam arabant arantes prolongaverunt sulcum suum;
<Vulgate Old Latin Psalms.128.4> Dominus iustus concidet laqueos impiorum;
<Vulgate Old Latin Psalms.128.5> confundantur et revertantur retrorsum omnes qui oderunt Sion;
<Vulgate Old Latin Psalms.128.6> fiant sicut faenum tectorum quod statim ut viruerit arescet;
<Vulgate Old Latin Psalms.128.7> de quo non implebit manum suam messor et sinum suum manipulos faciens;
<Vulgate Old Latin Psalms.128.8> de quo non dixerunt transeuntes benedictio Domini super vos benediximus vobis in nomine Domini;
<Vulgate Old Latin Psalms.129.1> canticum graduum de profundis clamavi ad te Domine;
<Vulgate Old Latin Psalms.129.2> Domine exaudi vocem meam fiant aures tuae intendentes ad vocem deprecationis meae;
<Vulgate Old Latin Psalms.129.3> si iniquitates observabis Domine Domine quis sustinebit;
<Vulgate Old Latin Psalms.129.4> quia tecum est propitiatio cum terribilis sis sustinui Dominum sustinuit anima mea et verbum eius expectavi;
<Vulgate Old Latin Psalms.129.5> anima mea ad Dominum;
<Vulgate Old Latin Psalms.129.6> a vigilia matutina usque ad vigiliam matutinam expectet Israhel Dominum;
<Vulgate Old Latin Psalms.129.7> quia apud Dominum misericordia et multa apud eum redemptio;
<Vulgate Old Latin Psalms.129.8> et ipse redimet Israhel ex omnibus iniquitatibus eius;
<Vulgate Old Latin Psalms.130.1> canticum graduum Domine non est exaltatum cor meum neque elati sunt oculi mei et non ambulavi in magnis et in mirabilibus super me;
<Vulgate Old Latin Psalms.130.2> si non proposui et silere feci animam meam sicut ablactatus ad matrem suam ita ablactata ad me anima mea;
<Vulgate Old Latin Psalms.130.3> expecta Israhel Dominum amodo et usque in aeternum;
<Vulgate Old Latin Psalms.131.1> canticum graduum memento Domine David et omnis adflictionis eius;
<Vulgate Old Latin Psalms.131.2> qui iuravit Domino votum vovit Deo Iacob;
<Vulgate Old Latin Psalms.131.3> si intravero in tabernaculum domus meae si adsedero super lectum straminis mei;
<Vulgate Old Latin Psalms.131.4> si dedero somnum oculis meis et palpebris dormitationem;
<Vulgate Old Latin Psalms.131.5> donec inveniam locum Domino tabernacula Deo Iacob;
<Vulgate Old Latin Psalms.131.6> ecce audivimus illum in Ephrata invenimus illum in regione saltus;
<Vulgate Old Latin Psalms.131.7> intremus in tabernacula eius adoremus scabillum pedum eius;
<Vulgate Old Latin Psalms.131.8> surge Domine in requiem tuam tu et arca fortitudinis tuae;
<Vulgate Old Latin Psalms.131.9> sacerdotes tui induantur iustitia et sancti tui laudent;
<Vulgate Old Latin Psalms.131.10> propter David servum tuum ne avertas faciem christi tui;
<Vulgate Old Latin Psalms.131.11> iuravit Dominus David veritatem non avertetur ab ea de fructu ventris tui ponam super sedem tuam;
<Vulgate Old Latin Psalms.131.12> si custodierint filii tui pactum meum et testificationem meam quam docuero eos et filii eorum usque in aeternum sedebunt super thronum tuum;
<Vulgate Old Latin Psalms.131.13> quia elegit Dominus Sion desideravit eam in habitaculum suum;
<Vulgate Old Latin Psalms.131.14> haec est requies mea in sempiternum hic habitabo quia desideravi eam;
<Vulgate Old Latin Psalms.131.15> venationem eius benedicens benedicam pauperes eius saturabo pane;
<Vulgate Old Latin Psalms.131.16> sacerdotes eius induam salutari et sancti eius laude laudabunt;
<Vulgate Old Latin Psalms.131.17> ibi oriri faciam cornu David paravi lucernam christo meo;
<Vulgate Old Latin Psalms.131.18> inimicos eius induam confusione super ipsum autem florebit sanctificatio eius;
<Vulgate Old Latin Psalms.132.1> canticum graduum David ecce quam bonum et quam decorum habitare fratres in uno;
<Vulgate Old Latin Psalms.132.2> sicut unguentum optimum in capite quod descendit in barbam barbam Aaron quod descendit super oram vestimentorum eius;
<Vulgate Old Latin Psalms.132.3> sicut ros Hermon qui descendit super montana Sion quoniam ibi mandavit Dominus benedictionem vitam usque in aeternum;
<Vulgate Old Latin Psalms.133.1> canticum graduum ecce benedicite Domino omnes servi Domini qui statis in domo Domini;
<Vulgate Old Latin Psalms.133.2> in noctibus levate manus vestras ad sanctum et benedicite Domino;
<Vulgate Old Latin Psalms.133.3> benedicat tibi Dominus ex Sion factor caeli et terrae;
<Vulgate Old Latin Psalms.134.1> alleluia laudate nomen Domini laudate servi Dominum;
<Vulgate Old Latin Psalms.134.2> qui statis in domo Domini in atriis domus Dei nostri;
<Vulgate Old Latin Psalms.134.3> laudate Dominum quoniam bonus Dominus cantate nomini eius quoniam decens;
<Vulgate Old Latin Psalms.134.4> quia Iacob elegit sibi Dominus Israhel in peculium suum;
<Vulgate Old Latin Psalms.134.5> quia ego scio quod magnus Dominus et Dominus noster prae omnibus diis;
<Vulgate Old Latin Psalms.134.6> omnia quae voluit Dominus fecit in caelo et in terra in mari et in cunctis abyssis;
<Vulgate Old Latin Psalms.134.7> levans nubes de summitatibus terrae fulgura in pluviam fecit educens ventos de thesauris suis;
<Vulgate Old Latin Psalms.134.8> qui percussit primitiva Aegypti ab homine usque ad pecus;
<Vulgate Old Latin Psalms.134.9> misit signa et portenta in medio tui Aegypte in Pharao et in cunctos servos eius;
<Vulgate Old Latin Psalms.134.10> qui percussit gentes multas et occidit reges fortes;
<Vulgate Old Latin Psalms.134.11> Seon regem Amorreorum et Og regem Basan et omnia regna Chanaan;
<Vulgate Old Latin Psalms.134.12> et dedit terram eorum hereditatem hereditatem Israhel populo suo;
<Vulgate Old Latin Psalms.134.13> Domine nomen tuum in aeternum Domine memoriale tuum in generatione et generatione;
<Vulgate Old Latin Psalms.134.14> quia iudicabit Dominus populum suum et in servos suos erit placabilis;
<Vulgate Old Latin Psalms.134.15> idola gentium argentum et aurum opera manuum hominum;
<Vulgate Old Latin Psalms.134.16> os habent et non loquentur oculos habent et non videbunt;
<Vulgate Old Latin Psalms.134.17> aures habent et non audient sed nec spiritus in ore eorum;
<Vulgate Old Latin Psalms.134.18> similes illis fiant qui faciunt ea omnis qui confidit in eis;
<Vulgate Old Latin Psalms.134.19> domus Israhel benedicite Domino domus Aaron benedicite Domino;
<Vulgate Old Latin Psalms.134.20> domus Levi benedicite Domino timentes Dominum benedicite Domino;
<Vulgate Old Latin Psalms.134.21> benedictus Dominus ex Sion qui habitat in Hierusalem alleluia;
<Vulgate Old Latin Psalms.135.1> confitemini Domino quoniam bonus quoniam in aeternum misericordia eius;
<Vulgate Old Latin Psalms.135.2> confitemini Deo deorum quoniam in aeternum misericordia eius;
<Vulgate Old Latin Psalms.135.3> confitemini Domino dominorum quoniam in aeternum misericordia eius;
<Vulgate Old Latin Psalms.135.4> qui facit mirabilia magna solus quoniam in aeternum misericordia eius;
<Vulgate Old Latin Psalms.135.5> qui fecit caelos in sapientia quoniam in aeternum misericordia eius;
<Vulgate Old Latin Psalms.135.6> qui firmavit terram super aquas quoniam in aeternum misericordia eius;
<Vulgate Old Latin Psalms.135.7> qui fecit luminaria magna quoniam in aeternum misericordia eius;
<Vulgate Old Latin Psalms.135.8> solem in potestatem diei quoniam in aeternum misericordia eius;
<Vulgate Old Latin Psalms.135.9> lunam et stellas in potestatem noctis quoniam in aeternum misericordia eius;
<Vulgate Old Latin Psalms.135.10> qui percussit Aegyptum cum primitivis suis quoniam in aeternum misericordia eius;
<Vulgate Old Latin Psalms.135.11> et eduxit Israhel de medio eorum quoniam in aeternum misericordia eius;
<Vulgate Old Latin Psalms.135.12> in manu valida et in brachio extento quoniam in aeternum misericordia eius;
<Vulgate Old Latin Psalms.135.13> qui divisit mare Rubrum in divisiones quoniam in aeternum misericordia eius;
<Vulgate Old Latin Psalms.135.14> et eduxit Israhel in medio eius quoniam in aeternum misericordia eius;
<Vulgate Old Latin Psalms.135.15> et convolvit Pharao et exercitum eius in mari Rubro quoniam in aeternum misericordia eius;
<Vulgate Old Latin Psalms.135.16> qui duxit populum suum per desertum quoniam in aeternum misericordia eius;
<Vulgate Old Latin Psalms.135.17> qui percussit reges magnos quoniam in aeternum misericordia eius;
<Vulgate Old Latin Psalms.135.18> et occidit reges magnificos quoniam in aeternum misericordia eius;
<Vulgate Old Latin Psalms.135.19> Seon regem Amorreorum quoniam in aeternum misericordia eius;
<Vulgate Old Latin Psalms.135.20> et Og regem Basan quoniam in aeternum misericordia eius;
<Vulgate Old Latin Psalms.135.21> et dedit terram eorum in hereditatem quoniam in aeternum misericordia eius;
<Vulgate Old Latin Psalms.135.22> hereditatem Israhel servo suo quoniam in aeternum misericordia eius;
<Vulgate Old Latin Psalms.135.23> quia in humilitate nostra memor fuit nostri quoniam in aeternum misericordia eius;
<Vulgate Old Latin Psalms.135.24> et redemit nos de hostibus nostris quoniam in aeternum misericordia eius;
<Vulgate Old Latin Psalms.135.25> qui dat panem omni carni quoniam in aeternum misericordia eius;
<Vulgate Old Latin Psalms.135.26> confitemini Deo caeli quoniam in aeternum misericordia eius;
<Vulgate Old Latin Psalms.136.1> super flumina Babylonis ibi sedimus et flevimus cum recordaremur Sion;
<Vulgate Old Latin Psalms.136.2> super salices in medio eius suspendimus citharas nostras;
<Vulgate Old Latin Psalms.136.3> quoniam ibi interrogaverunt nos qui captivos duxerunt nos verba carminis et qui adfligebant nos laeti canite nobis de canticis Sion;
<Vulgate Old Latin Psalms.136.4> quomodo cantabimus canticum Domini in terra aliena;
<Vulgate Old Latin Psalms.136.5> si oblitus fuero tui Hierusalem in oblivione sit dextera mea;
<Vulgate Old Latin Psalms.136.6> adhereat lingua mea gutturi meo si non recordatus fuero tui si non praeposuero Hierusalem in principio laetitiae meae;
<Vulgate Old Latin Psalms.136.7> memento Domine filiorum Edom in diem Hierusalem dicentium evacuate evacuate usque ad fundamentum eius;
<Vulgate Old Latin Psalms.136.8> filia Babylon vastata beatus qui retribuet tibi vicissitudinem tuam quam retribuisti nobis;
<Vulgate Old Latin Psalms.136.9> beatus qui tenebit et adlidet parvulos tuos ad petram;
<Vulgate Old Latin Psalms.137.1> David confitebor tibi in toto corde meo in conspectu deorum cantabo tibi;
<Vulgate Old Latin Psalms.137.2> adorabo in templo sancto tuo et confitebor nomini tuo super misericordia tua et super veritate tua quia magnificasti super omne nomen tuum eloquium tuum;
<Vulgate Old Latin Psalms.137.3> in die invocabo et exaudies me dilatabis animae meae fortitudinem;
<Vulgate Old Latin Psalms.137.4> confiteantur tibi Domine omnes reges terrae quoniam audierunt eloquia oris tui;
<Vulgate Old Latin Psalms.137.5> et cantent in viis Domini quoniam magna gloria Domini;
<Vulgate Old Latin Psalms.137.6> quoniam excelsus Dominus et humilem respicit et excelsa de longe cognoscit;
<Vulgate Old Latin Psalms.137.7> si ambulavero in medio tribulationis vivificabis me super furorem inimicorum meorum mittes manum tuam et salvabit me dextera tua;
<Vulgate Old Latin Psalms.137.8> Dominus operabitur pro me Domine misericordia tua in aeternum opera manuum tuarum ne dimittas;
<Vulgate Old Latin Psalms.138.1> pro victoria David canticum Domine investigasti me et cognovisti;
<Vulgate Old Latin Psalms.138.2> tu cognovisti sessionem meam et surrectionem meam;
<Vulgate Old Latin Psalms.138.3> intellexisti malum meum de longe semitam meam et accubitionem meam eventilasti;
<Vulgate Old Latin Psalms.138.4> et omnes vias meas intellexisti quia non est eloquium in lingua mea;
<Vulgate Old Latin Psalms.138.5> ecce Domine nosti omnia retrorsum et ante formasti me et posuisti super me manum tuam;
<Vulgate Old Latin Psalms.138.6> super me est scientia et excelsior est non potero ad eam;
<Vulgate Old Latin Psalms.138.7> quo ibo ab spiritu tuo et quo a facie tua fugiam;
<Vulgate Old Latin Psalms.138.8> si ascendero in caelum ibi es tu si iacuero in inferno ades;
<Vulgate Old Latin Psalms.138.9> si sumpsero pinnas diluculo habitavero in novissimo maris;
<Vulgate Old Latin Psalms.138.10> etiam ibi manus tua deducet me et tenebit me dextera tua;
<Vulgate Old Latin Psalms.138.11> si dixero forte tenebrae operient me nox quoque lux erit circa me;
<Vulgate Old Latin Psalms.138.12> nec tenebrae habent tenebras apud te et nox quasi dies lucet similes sunt tenebrae et lux;
<Vulgate Old Latin Psalms.138.13> quoniam tu possedisti renes meos orsusque es me in utero matris meae;
<Vulgate Old Latin Psalms.138.14> confitebor tibi quoniam terribiliter magnificasti me mirabilia opera tua et anima mea novit nimis;
<Vulgate Old Latin Psalms.138.15> non sunt operta ossa mea a te quibus factus sum in abscondito imaginatus sum in novissimis terrae;
<Vulgate Old Latin Psalms.138.16> informem adhuc me viderunt oculi tui et in libro tuo omnes scribentur dies formatae sunt et non est una in eis;
<Vulgate Old Latin Psalms.138.17> mihi autem quam honorabiles facti sunt amici tui Deus quam fortes pauperes eorum;
<Vulgate Old Latin Psalms.138.18> dinumerabo eos et harena plures erunt evigilavi et adhuc sum tecum;
<Vulgate Old Latin Psalms.138.19> si occideris Deus impium viri sanguinum declinate a me;
<Vulgate Old Latin Psalms.138.20> qui contradicent tibi scelerate elati sunt frustra adversarii tui;
<Vulgate Old Latin Psalms.138.21> nonne odientes te Domine odivi et contra adversarios tuos distabui;
<Vulgate Old Latin Psalms.138.22> perfecto odio oderam illos inimici facti sunt mihi;
<Vulgate Old Latin Psalms.138.23> scrutare me Deus et cognosce cor meum proba me et scito cogitationes meas;
<Vulgate Old Latin Psalms.138.24> et vide si via idoli in me est et deduc me in via aeterna;
<Vulgate Old Latin Psalms.139.1> pro victoria canticum David;
<Vulgate Old Latin Psalms.139.2> erue me Domine ab homine malo a viris iniquis serva me;
<Vulgate Old Latin Psalms.139.3> qui cogitaverunt malitias in corde tota die versati sunt in proeliis;
<Vulgate Old Latin Psalms.139.4> exacuerunt linguam suam quasi serpens venenum aspidis sub labiis eorum semper;
<Vulgate Old Latin Psalms.139.5> custodi me Domine de manu impii a viro iniquitatum serva me qui cogitaverunt subplantare gressus meos;
<Vulgate Old Latin Psalms.139.6> absconderunt superbi laqueum mihi et funibus extenderunt rete iuxta semitam offendiculum posuerunt mihi semper;
<Vulgate Old Latin Psalms.139.7> dixi Domino Deus meus tu audi Domine vocem deprecationis meae;
<Vulgate Old Latin Psalms.139.8> Domine Deus fortitudo salutis meae protexisti caput meum in die belli;
<Vulgate Old Latin Psalms.139.9> ne des Domine desideria impii scelera eius ne effundantur et eleventur semper;
<Vulgate Old Latin Psalms.139.10> amaritudo convivarum meorum labor labiorum eorum operiat eos;
<Vulgate Old Latin Psalms.139.11> cadent super eos carbones ignis deicies eos in foveas ut non consurgant;
<Vulgate Old Latin Psalms.139.12> vir linguosus non dirigetur in terra virum iniquum mala capient in interitu;
<Vulgate Old Latin Psalms.139.13> scio quod faciet Dominus causam inopis iudicia pauperum;
<Vulgate Old Latin Psalms.139.14> attamen iusti confitebuntur nomini tuo habitabunt recti cum vultu tuo;
<Vulgate Old Latin Psalms.140.1> canticum David Domine clamavi ad te festina mihi exaudi vocem meam clamantis ad te;
<Vulgate Old Latin Psalms.140.2> dirigatur oratio mea sicut incensum in conspectu tuo elevatio manuum mearum sacrificium vespertinum;
<Vulgate Old Latin Psalms.140.3> pone Domine custodem ori meo serva paupertatem labiorum meorum;
<Vulgate Old Latin Psalms.140.4> ne declines cor meum in verbum malum volvere cogitationes impias cum viris operantibus iniquitatem neque comedere in deliciis eorum;
<Vulgate Old Latin Psalms.140.5> corripiat me iustus in misericordia et arguat me oleum amaritudinis non inpinguet caput meum quia adhuc et oratio mea pro malitiis eorum;
<Vulgate Old Latin Psalms.140.6> sublati sunt iuxta petram iudices eorum et audient verba mea quoniam decora sunt;
<Vulgate Old Latin Psalms.140.7> sicut agricola cum scindit terram sic dissipata sunt ossa nostra in ore inferi;
<Vulgate Old Latin Psalms.140.8> quia ad te Domine Deus oculi mei in te speravi ne evacues animam meam;
<Vulgate Old Latin Psalms.140.9> custodi me de manibus laquei quod posuerunt mihi et de offendiculis operantium iniquitatem;
<Vulgate Old Latin Psalms.140.10> incident in rete eius impii simul ego autem transibo;
<Vulgate Old Latin Psalms.141.1> eruditio David cum esset in spelunca oratio;
<Vulgate Old Latin Psalms.141.2> voce mea ad Dominum clamavi voce mea ad Dominum deprecatus sum;
<Vulgate Old Latin Psalms.141.3> effundam in conspectu eius eloquium meum tribulationem meam coram illo adnuntiabo;
<Vulgate Old Latin Psalms.141.4> cum anxius in me fuerit spiritus meus tu enim nosti semitam meam in via hac qua ambulabo absconderunt laqueum mihi;
<Vulgate Old Latin Psalms.141.5> respice ad dexteram et vide quia non sit qui cognoscat me periit fuga a me non est qui quaerat animam meam;
<Vulgate Old Latin Psalms.141.6> clamavi ad te Domine dixi tu spes mea pars mea in terra viventium;
<Vulgate Old Latin Psalms.141.7> ausculta deprecationem meam quoniam infirmatus sum nimis libera me a persecutoribus quoniam confortati sunt super me;
<Vulgate Old Latin Psalms.141.8> educ de carcere animam meam ut confiteatur nomini tuo me expectant iusti cum retribueris mihi;
<Vulgate Old Latin Psalms.142.1> canticum David Domine exaudi orationem meam ausculta deprecationem meam in veritate tua exaudi me in iustitia tua;
<Vulgate Old Latin Psalms.142.2> et non venias ad iudicandum cum servo tuo quia non iustificabitur in conspectu tuo omnis vivens;
<Vulgate Old Latin Psalms.142.3> persecutus est enim inimicus animam meam confregit in terra vitam meam posuit me in tenebris quasi mortuos antiquos;
<Vulgate Old Latin Psalms.142.4> et anxius fuit in me spiritus meus in medio mei sollicitum fuit cor meum;
<Vulgate Old Latin Psalms.142.5> recordabar dierum antiquorum meditabar omnia opera tua facta manuum tuarum loquebar;
<Vulgate Old Latin Psalms.142.6> expandi manus meas ad te anima mea quasi terra sitiens ad te semper;
<Vulgate Old Latin Psalms.142.7> cito exaudi me Domine defecit spiritus meus ne abscondas faciem tuam a me et conparabor descendentibus in lacum;
<Vulgate Old Latin Psalms.142.8> fac me audire mane misericordiam tuam quoniam in te confido notam fac mihi viam in qua ambulo quoniam ad te levavi animam meam;
<Vulgate Old Latin Psalms.142.9> libera me de inimicis meis Domine a te protectus sum;
<Vulgate Old Latin Psalms.142.10> doce me ut faciam voluntatem tuam quia tu Deus meus spiritus tuus bonus deducet me in terra recta;
<Vulgate Old Latin Psalms.142.11> propter nomen tuum Domine vivificabis me in iustitia tua educes de angustia animam meam;
<Vulgate Old Latin Psalms.142.12> et in misericordia tua dissipabis inimicos meos et perdes omnes ligantes animam meam ego enim sum servus tuus;
<Vulgate Old Latin Psalms.143.1> David benedictus Dominus fortis meus qui docet manus meas ad proelium digitos meos ad bellum;
<Vulgate Old Latin Psalms.143.2> misericordia mea et fortitudo mea auxiliator meus et salvator meus scutum meum et in ipso speravi qui subiecit populos mihi;
<Vulgate Old Latin Psalms.143.3> Domine quid est homo quia cognoscis eum filius hominis quia conputas eum;
<Vulgate Old Latin Psalms.143.4> homo vanitati adsimilatus est dies eius quasi umbra pertransiens;
<Vulgate Old Latin Psalms.143.5> Domine inclina caelos tuos et descende tange montes et fumigabunt;
<Vulgate Old Latin Psalms.143.6> mica fulmine et dissipa eos mitte sagittam tuam et interfice illos;
<Vulgate Old Latin Psalms.143.7> extende manum tuam de excelso libera me et erue me de aquis multis de manu filiorum alienorum;
<Vulgate Old Latin Psalms.143.8> quorum os locutum est vanitatem et dextera eorum dextera mendacii;
<Vulgate Old Latin Psalms.143.9> Deus canticum novum cantabo tibi in psalterio decacordo psallam tibi;
<Vulgate Old Latin Psalms.143.10> qui dat salutem regibus qui eruit David servum suum de gladio pessimo;
<Vulgate Old Latin Psalms.143.11> libera me et erue me de manu filiorum alienorum quorum os locutum est vanitatem et dextera eorum dextera mendacii;
<Vulgate Old Latin Psalms.143.12> ut sint filii nostri quasi plantatio crescens in adulescentia sua filiae nostrae quasi anguli ornati ad similitudinem templi;
<Vulgate Old Latin Psalms.143.13> promptuaria nostra plena et supereffundentia ex hoc in illud pecora nostra in milibus et innumerabilia in conpitis nostris;
<Vulgate Old Latin Psalms.143.14> tauri nostri pingues non est interruptio et non est egressus et non est ululatus in plateis nostris;
<Vulgate Old Latin Psalms.143.15> beatus populus cuius talia sunt beatus populus cuius Dominus Deus suus;
<Vulgate Old Latin Psalms.144.1> hymnus David aleph exaltabo te Deus meus rex et benedicam nomini tuo in aeternum et ultra;
<Vulgate Old Latin Psalms.144.2> beth in omni die benedicam tibi et laudabo nomen tuum in sempiternum iugiter;
<Vulgate Old Latin Psalms.144.3> gimel magnus Deus et laudabilis nimis et magnificentiae eius non est inventio;
<Vulgate Old Latin Psalms.144.4> deleth generatio ad generationem laudabit opera tua et fortitudines tuas adnuntiabunt;
<Vulgate Old Latin Psalms.144.5> he decorem gloriae magnitudinis tuae et verba mirabilium tuorum loquar;
<Vulgate Old Latin Psalms.144.6> vav et fortitudinem horribilium tuorum loquentur et magnitudines tuas narrabo;
<Vulgate Old Latin Psalms.144.7> zai memoriam multae bonitatis tuae loquentur et iustitias tuas laudabunt;
<Vulgate Old Latin Psalms.144.8> heth clemens et misericors Dominus patiens et multae miserationis;
<Vulgate Old Latin Psalms.144.9> teth bonus Dominus omnibus et misericordiae eius in universa opera eius;
<Vulgate Old Latin Psalms.144.10> ioth confiteantur tibi Domine omnia opera tua et sancti tui benedicant tibi;
<Vulgate Old Latin Psalms.144.11> caph gloriam regni tui dicent et fortitudines tuas loquentur;
<Vulgate Old Latin Psalms.144.12> lameth ut ostendant filiis hominum fortitudines eius et gloriam decoris regni eius;
<Vulgate Old Latin Psalms.144.13> mem regnum tuum regnum omnium saeculorum et potestas tua in omni generatione et generatione;
<Vulgate Old Latin Psalms.144.14> samech sustentat Dominus omnes corruentes et erigit universos iacentes;
<Vulgate Old Latin Psalms.144.15> ain oculi eorum in te sperant et tu das eis escam suam in tempore suo;
<Vulgate Old Latin Psalms.144.16> fe aperis manus tuas et imples omne animal refectione;
<Vulgate Old Latin Psalms.144.17> sade iustus Dominus in omnibus viis suis et sanctus in omnibus operibus suis;
<Vulgate Old Latin Psalms.144.18> coph iuxta est Dominus omnibus qui invocant eum omnibus qui invocant eum in veritate;
<Vulgate Old Latin Psalms.144.19> res placitum timentium se faciet et clamorem eorum audiet et salvabit eos;
<Vulgate Old Latin Psalms.144.20> sen custodit Dominus omnes diligentes se et universos impios conteret;
<Vulgate Old Latin Psalms.144.21> thau laudem Domini loquetur os meum et benedicet omnis caro nomini sancto eius in aeternum et iugiter;
<Vulgate Old Latin Psalms.145.1> alleluia;
<Vulgate Old Latin Psalms.145.2> lauda anima mea Dominum laudabo Dominum in vita mea cantabo Deo meo quamdiu sum nolite confidere in principibus;
<Vulgate Old Latin Psalms.145.3> in filio hominis cui non est salus;
<Vulgate Old Latin Psalms.145.4> egredietur spiritus eius et revertetur in humum suam in die illa peribunt cogitationes eius;
<Vulgate Old Latin Psalms.145.5> beatus cuius Deus Iacob auxiliator eius spes eius in Domino Deo suo;
<Vulgate Old Latin Psalms.145.6> qui fecit caelos et terram mare et omnia quae in eis sunt;
<Vulgate Old Latin Psalms.145.7> et custodit veritatem in sempiternum qui facit iudicium calumniam sustinentibus et dat panem esurientibus Dominus solvit vinctos;
<Vulgate Old Latin Psalms.145.8> Dominus inluminat caecos Dominus erigit adlisos Dominus diligit iustos;
<Vulgate Old Latin Psalms.145.9> Dominus custodit advenas pupillum et viduam suscipiet et viam impiorum conteret;
<Vulgate Old Latin Psalms.145.10> regnabit Dominus in aeternum Deus tuus Sion in generationem et generationem;
<Vulgate Old Latin Psalms.146.1> alleluia laudate Dominum quoniam bonum est canticum Dei nostri quoniam decorum est pulchra laudatio;
<Vulgate Old Latin Psalms.146.2> aedificabit Hierusalem Dominus eiectos Israhel congregabit;
<Vulgate Old Latin Psalms.146.3> qui sanat contritos corde et alligat plagas eorum;
<Vulgate Old Latin Psalms.146.4> qui numerat multitudinem stellarum et omnes nomine suo vocat;
<Vulgate Old Latin Psalms.146.5> magnus Dominus noster et multus fortitudine prudentiae eius non est numerus;
<Vulgate Old Latin Psalms.146.6> suscipiens mansuetos Dominus humilians impios usque ad terram;
<Vulgate Old Latin Psalms.146.7> canite Domino in confessione canite Deo nostro in cithara;
<Vulgate Old Latin Psalms.146.8> qui operit caelos nubibus et praebet terrae pluviam et oriri facit in montibus germen;
<Vulgate Old Latin Psalms.146.9> qui dat iumentis panem suum filiis corvi clamantibus;
<Vulgate Old Latin Psalms.146.10> non est in fortitudine equi voluntas eius neque in tibiis viri placetur ei;
<Vulgate Old Latin Psalms.146.11> placetur Domino in his qui timent eum et expectant misericordiam eius;
<Vulgate Old Latin Psalms.147.12> lauda Hierusalem Dominum cane Deum tuum Sion;
<Vulgate Old Latin Psalms.147.13> quia confortavit vectes portarum tuarum benedixit filiis tuis in medio tui;
<Vulgate Old Latin Psalms.147.14> qui posuit terminum tuum pacem adipe frumenti saturavit te;
<Vulgate Old Latin Psalms.147.15> qui emittit eloquium suum terrae velociter curret verbum eius;
<Vulgate Old Latin Psalms.147.16> qui dat nivem quasi lanam pruinas quasi cinerem spargit;
<Vulgate Old Latin Psalms.147.17> proicit glaciem suam quasi buccellas ante faciem frigoris eius quis stabit;
<Vulgate Old Latin Psalms.147.18> mittet verbum suum et solvet illa spirabit spiritu suo et fluent aquae;
<Vulgate Old Latin Psalms.147.19> qui adnuntiat verbum suum Iacob praecepta sua et iudicia sua Israhel;
<Vulgate Old Latin Psalms.147.20> non fecit similiter omni genti et iudicia eius non cognoscent alleluia;
<Vulgate Old Latin Psalms.148.1> alleluia laudate Dominum de caelis laudate eum in excelsis;
<Vulgate Old Latin Psalms.148.2> laudate eum omnes angeli eius laudate eum omnes exercitus eius;
<Vulgate Old Latin Psalms.148.3> laudate eum sol et luna laudate eum omnes stellae luminis;
<Vulgate Old Latin Psalms.148.4> laudate eum caeli caelorum et aquae quae super caelos sunt;
<Vulgate Old Latin Psalms.148.5> laudent nomen Domini quoniam ipse mandavit et creata sunt;
<Vulgate Old Latin Psalms.148.6> et statuit ea in saeculum et in saeculum praeceptum dedit et non praeteribit;
<Vulgate Old Latin Psalms.148.7> laudate Dominum de terra dracones et omnes abyssi;
<Vulgate Old Latin Psalms.148.8> ignis et grando nix et glacies ventus turbo quae facitis sermonem eius;
<Vulgate Old Latin Psalms.148.9> montes et omnes colles lignum fructiferum et universae cedri;
<Vulgate Old Latin Psalms.148.10> bestiae et omnia iumenta reptilia et aves volantes;
<Vulgate Old Latin Psalms.148.11> reges terrae et omnes populi principes et universi iudices terrae;
<Vulgate Old Latin Psalms.148.12> iuvenes et virgines senes cum pueris laudent nomen Domini;
<Vulgate Old Latin Psalms.148.13> quoniam sublime nomen eius solius;
<Vulgate Old Latin Psalms.148.14> gloria eius in caelo et in terra et exaltavit cornu populi sui laus omnibus sanctis eius filiis Israhel populo adpropinquanti sibi alleluia;
<Vulgate Old Latin Psalms.149.1> alleluia cantate Domino canticum novum laus eius in congregatione sanctorum;
<Vulgate Old Latin Psalms.149.2> laetetur Israhel in factore suo filii Sion exultent in rege suo;
<Vulgate Old Latin Psalms.149.3> laudent nomen eius in choro in tympano et cithara cantent ei;
<Vulgate Old Latin Psalms.149.4> quia conplacet sibi Dominus in populo suo exaltabit mansuetos in Iesu;
<Vulgate Old Latin Psalms.149.5> exultabunt sancti in gloria laudabunt in cubilibus suis;
<Vulgate Old Latin Psalms.149.6> exaltationes Dei in gutture eorum et gladii ancipites in manibus eorum;
<Vulgate Old Latin Psalms.149.7> ad faciendam vindictam in gentibus increpationes in populis;
<Vulgate Old Latin Psalms.149.8> ut alligent reges eorum catenis et inclitos eorum conpedibus ferreis;
<Vulgate Old Latin Psalms.149.9> ut faciant in eis iudicium scriptum decor est omnium sanctorum eius alleluia;
<Vulgate Old Latin Psalms.150.1> alleluia laudate Deum in sancto eius laudate eum in fortitudine potentiae eius;
<Vulgate Old Latin Psalms.150.2> laudate eum in fortitudinibus eius laudate eum iuxta multitudinem magnificentiae suae;
<Vulgate Old Latin Psalms.150.3> laudate eum in clangore bucinae laudate eum in psalterio et cithara;
<Vulgate Old Latin Psalms.150.4> laudate eum in tympano et choro laudate eum in cordis et organo;
<Vulgate Old Latin Psalms.150.5> laudate eum in cymbalis sonantibus laudate eum in cymbalis tinnientibus;
<Vulgate Old Latin Psalms.150.6> omne quod spirat laudet Dominum alleluia;
