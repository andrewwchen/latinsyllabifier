<Vulgate Sirach.0.0> multorum nobis et magnorum per Legem et Prophetas aliosque qui secuti sunt illos sapientiam demonstratam, in quibus oportet laudare Israhel doctrinae et sapientiae causa; quia non solum ipsos loquentes necesse est peritos, sed etiam extraneos posse et dicentes et scribentes doctissimos fieri. avus meus Iesus postquam se amplius dedit ad diligentiam lectionis Legis et Prophetarum et aliorum librorum qui nobis a parentibus nostris traditi sunt, volui et ipse scribere aliquid horum quae ad doctrinam et sapientiam pertinent, ut desiderantes discere et illorum periti facti magis magisque adtendant animo et confirmentur ad legitimam vitam. hortor itaque venire vos cum benevolentia et adtentiore studio lectionem facere, et veniam habere in illis in quibus videmur sequentes imaginem sapientiae et deficere in verborum conpositione. nam deficiunt verba hebraica quando translata fuerint ad alteram linguam; non solum autem haec, sed et ipsa Lex et Prophetae ceteraque librorum non parvam habent differentiam quando inter se dicuntur. nam in octavo et tricesimo anno temporibus Ptolomei Euergetis regis, postquam perveni in Aegyptum et cum multum temporis ibi fecissem, inveni libros relictos non parvae neque contemnendae doctrinae. itaque bonum et necessarium putavi et ipse aliquam addere diligentiam et laborem interpretandi istum librum; et multa vigilia adtuli doctrinam in spatio temporis, ad illa quae ad finem ducunt librum dare, et illis qui volunt animum intendere et discere quemadmodum oporteat instituere mores qui secundum legem Domini proposuerunt vitam agere.;
<Vulgate Sirach.1.1> omnis sapientia a Deo Domino est et cum illo fuit semper et est ante aevum;
<Vulgate Sirach.1.2> harenam maris et pluviae guttas et dies saeculi quis dinumeravit altitudinem caeli et latitudinem terrae et profundum abyssi quis mensus est;
<Vulgate Sirach.1.3> sapientiam Dei praecedentem omnia quis investigavit;
<Vulgate Sirach.1.4> prior omnium creata est sapientia et intellectus prudentiae ab aevo;
<Vulgate Sirach.1.5> fons sapientiae verbum Dei in excelsis et ingressus illius mandata aeterna;
<Vulgate Sirach.1.6> radix sapientiae cui revelata est et astutias illius quis agnovit;
<Vulgate Sirach.1.7> disciplina sapientiae cui revelata est et manifestata et multiplicationem ingressus illius quis intellexit;
<Vulgate Sirach.1.8> unus est Altissimus creator omnipotens rex potens et metuendus nimis sedens super thronum illius et dominans Deus;
<Vulgate Sirach.1.9> ipse creavit illam spiritu sancto et vidit et dinumeravit et mensus est;
<Vulgate Sirach.1.10> et effudit illam super omnia opera sua et super omnem carnem secundum datum suum et praebuit illam diligentibus se;
<Vulgate Sirach.1.11> timor Domini gloria et gloriatio et laetitia et corona exultationis;
<Vulgate Sirach.1.12> timor Domini delectabit cor et dabit laetitiam et gaudium in longitudine dierum;
<Vulgate Sirach.1.13> timenti Dominum bene erit in extremis et in die defunctionis suae benedicetur;
<Vulgate Sirach.1.14> dilectio Dei honorabilis sapientia;
<Vulgate Sirach.1.15> quibus autem apparuerit in visu diligunt eam in visione et in agnitione magnalium suorum;
<Vulgate Sirach.1.16> initium sapientiae timor Domini et cum fidelibus in vulva concreatus est et cum electis seminis creditur et cum iustis et fidelibus agnoscitur;
<Vulgate Sirach.1.17> timor Domini scientiae religiositas;
<Vulgate Sirach.1.18> religiositas custodiet et iustificabit cor iucunditatem atque gaudium dabit;
<Vulgate Sirach.1.19> timenti Deum bene erit et in diebus consummationis illius benedicetur;
<Vulgate Sirach.1.20> plenitudo sapientiae timere Deum et plenitudo a fructibus illius;
<Vulgate Sirach.1.21> omnem domum illius implebit a generationibus et receptacula a thesauris illius;
<Vulgate Sirach.1.22> corona sapientiae timor Domini repollens pacem et salutis fructum;
<Vulgate Sirach.1.23> et vidit et dinumeravit eam utraque autem sunt dona Dei;
<Vulgate Sirach.1.24> scientiam et intellectum prudentiae sapientia conpartietur et gloriam tenentium se inaltat;
<Vulgate Sirach.1.25> radix sapientiae est timere Dominum rami enim illius longevi;
<Vulgate Sirach.1.26> in thesauris sapientiae intellectus et scientiae religiositas execratio autem peccatoribus sapientia;
<Vulgate Sirach.1.27> timor Dei expellit peccatum;
<Vulgate Sirach.1.28> nam qui sine timore est non poterit iustificari iracundia enim animositatis illius subversio illius est;
<Vulgate Sirach.1.29> usque in tempus sustinebit patiens et postea redditio iucunditatis;
<Vulgate Sirach.1.30> bonus sensus usque in tempus abscondebit verba illius et labia multorum enarrabunt sensum illius;
<Vulgate Sirach.1.31> [];
<Vulgate Sirach.1.32> [];
<Vulgate Sirach.1.33> concupiscens sapientiam conserva iustitiam et Deus praebebit illam tibi;
<Vulgate Sirach.1.34> sapientia enim et disciplina timor Domini et quod beneplacitum est illi;
<Vulgate Sirach.1.35> fides et mansuetudo et adimplebit thesauros illius;
<Vulgate Sirach.1.36> non sis incredibilis timori Domini et ne accesseris ad illum duplici corde;
<Vulgate Sirach.1.37> ne fueris hypocrita in conspectu hominum et non scandalizeris labiis tuis;
<Vulgate Sirach.1.38> adtende in illis ne forte cadas et adducas animae tuae inhonorationem;
<Vulgate Sirach.1.39> et revelet Deus absconsa tua et in medio synagogae elidat te;
<Vulgate Sirach.1.40> quoniam accessisti maligne ad Dominum et cor tuum plenum est dolo et fallacia;
<Vulgate Sirach.2.1> fili accedens servituti Dei sta in iustitia et timore et praepara animam tuam ad temptationem;
<Vulgate Sirach.2.2> deprime cor tuum et sustine declina aurem et excipe verba intellectus et ne festines in tempus obductionis;
<Vulgate Sirach.2.3> sustine sustentationes Dei coniungere Deo et sustine ut crescat in novissimo vita tua;
<Vulgate Sirach.2.4> omne quod tibi adplicitum fuerit accipe et in dolore sustine et in humilitate tua habe patientiam;
<Vulgate Sirach.2.5> quoniam in igne probatur aurum et argentum homines vero receptibiles in camino humiliationis;
<Vulgate Sirach.2.6> crede Deo et recuperabit te et dirige viam tuam et spera in illum serva timorem illius et in illo veteresce;
<Vulgate Sirach.2.7> metuentes Deum sustinete misericordiam eius et non deflectatis ab illo ne cadatis;
<Vulgate Sirach.2.8> qui timetis Deum credite illi et non evacuabitur merces vestra;
<Vulgate Sirach.2.9> qui timetis Deum sperate in illum et in oblectatione veniet vobis misericordia;
<Vulgate Sirach.2.10> qui timetis Deum diligite illum et inluminabuntur corda vestra;
<Vulgate Sirach.2.11> respicite filii nationes hominum et scitote quis speravit in Dominum et confusus est;
<Vulgate Sirach.2.12> permansit in mandatis eius et derelictus est et quis invocavit illum et despexit illum;
<Vulgate Sirach.2.13> quoniam pius et misericors Deus et remittit in tempore tribulationis peccata omnibus exquirentibus se in veritate;
<Vulgate Sirach.2.14> vae duplici corde et labiis scelestis et manibus malefacientibus et peccatori terram ingredienti duabus viis;
<Vulgate Sirach.2.15> vae dissolutis corde qui non credunt Deo ideo non protegentur ab eo;
<Vulgate Sirach.2.16> vae his qui perdiderunt sustinentiam qui dereliquerunt vias rectas et deverterunt in vias pravas;
<Vulgate Sirach.2.17> et quid facietis cum inspicere coeperit Deus;
<Vulgate Sirach.2.18> qui timent Dominum non erunt incredibiles verbo illius et qui diligunt illum conservabunt viam illius;
<Vulgate Sirach.2.19> qui timent Dominum inquirent quae beneplacita sunt illi et qui diligunt eum replebuntur lege ipsius;
<Vulgate Sirach.2.20> qui timent Dominum parabunt corda sua et in conspectu illius sanctificabunt animas suas;
<Vulgate Sirach.2.21> qui timent Dominum custodiunt mandata illius et patientiam habebunt usque ad inspectionem illius;
<Vulgate Sirach.2.22> dicentes si paenitentiam non egerimus incidemus in Dei manus et non in manus hominum;
<Vulgate Sirach.2.23> secundum enim magnitudinem illius sic et misericordia ipsius cum ipso;
<Vulgate Sirach.3.1> filii sapientiae ecclesia iustorum et natio illorum obaudientia et dilectio;
<Vulgate Sirach.3.2> iudicium patris audite filii dilecti et sic facite ut salvi sitis;
<Vulgate Sirach.3.3> Deus enim honoravit patrem in filiis et iudicium matris exquirens in filios;
<Vulgate Sirach.3.4> qui diligit Deum exorabit pro peccatis et continebit se ab illis in oratione dierum exaudietur;
<Vulgate Sirach.3.5> et sicut qui thesaurizat ita et qui honorificat matrem suam;
<Vulgate Sirach.3.6> qui honorat patrem iucundabitur in filiis;
<Vulgate Sirach.3.7> qui honorat patrem suum vita vivet longiore et qui obaudit patrem refrigerabit matri;
<Vulgate Sirach.3.8> qui timet Deum honorat parentes et quasi dominis serviet in his qui se generaverunt;
<Vulgate Sirach.3.9> in opere et sermone et omni patientia honora patrem tuum;
<Vulgate Sirach.3.10> ut superveniat tibi benedictio a Deo et benedictio illius in novissimo manet;
<Vulgate Sirach.3.11> benedictio patris firmat domos filiorum maledictio autem matris eradicat fundamenta;
<Vulgate Sirach.3.12> ne glorieris in contumelia patris tui non est enim tibi gloria sed confusio;
<Vulgate Sirach.3.13> gloria enim hominis ex honore patris sui et dedecus filiis pater sine honore;
<Vulgate Sirach.3.14> fili suscipe senectam patris tui et ne contristes eum in vita illius;
<Vulgate Sirach.3.15> et si defecerit sensu veniam da et ne spernas eum in tua virtute elemosyna enim patris non erit in oblivione;
<Vulgate Sirach.3.16> nam pro peccato matris restituetur tibi bonum;
<Vulgate Sirach.3.17> et iniustitia aedificabitur tibi in die tribulationis commemorabitur tui sicut in sereno glacies solventur tua peccata;
<Vulgate Sirach.3.18> quam malae famae est qui relinquit patrem et est maledictus a Deo qui exasperat matrem;
<Vulgate Sirach.3.19> fili in mansuetudine opera tua perfice et super hominum gloriam diligeris;
<Vulgate Sirach.3.20> quanto magnus es humilia te in omnibus et coram Deo invenies gratiam;
<Vulgate Sirach.3.21> quoniam magna potentia Dei solius et ab humilibus honoratur;
<Vulgate Sirach.3.22> altiora te ne scrutaveris et fortiora te ne exquisieris sed quae praecepit tibi Deus illa cogita semper et in pluribus operibus eius ne fueris curiosus;
<Vulgate Sirach.3.23> non est enim tibi necessarium ea quae abscondita sunt videre oculis tuis;
<Vulgate Sirach.3.24> in supervacuis rebus noli scrutari multipliciter et in pluribus operibus eius non eris curiosus;
<Vulgate Sirach.3.25> plurima enim super sensum hominis ostensa sunt tibi;
<Vulgate Sirach.3.26> multos enim inplanavit suspicio illorum et in vanitate detinuit sensus illorum;
<Vulgate Sirach.3.27> cor durum male habebit in novissimo et qui amat periculum in illo peribit;
<Vulgate Sirach.3.28> cor ingrediens duas vias non habebit successus et pravicordius in illis scandalizabitur;
<Vulgate Sirach.3.29> cor nequam gravabitur doloribus et peccator adiciet ad peccandum;
<Vulgate Sirach.3.30> synagogae superborum non est sanitas frutex enim peccati eradicabitur in illis et non intellegetur;
<Vulgate Sirach.3.31> cor sapiens intellegitur in sapientia et auris bona audiet cum omni concupiscentia sapientiam;
<Vulgate Sirach.3.32> sapiens cor et intellegibile abstinebit se a peccatis et in operibus iustitiae successus habebit;
<Vulgate Sirach.3.33> ignem ardentem extinguit aqua et elemosyna resistit peccatis;
<Vulgate Sirach.3.34> et Deus conspector qui reddit gratiam meminit in posterum et in tempore casus tui invenies firmamentum;
<Vulgate Sirach.4.1> fili elemosynam pauperis ne fraudes et oculos tuos ne transvertas a paupere;
<Vulgate Sirach.4.2> animam esurientem ne despexeris et non exasperes pauperem in inopia sua;
<Vulgate Sirach.4.3> cor inopis ne adflixeris et non protrahas datum angustianti;
<Vulgate Sirach.4.4> rogationem contribulati ne abicias et non avertas faciem tuam ab egeno;
<Vulgate Sirach.4.5> ab inope ne avertas oculos propter iram et non relinquas quaerentibus tibi retro maledicere;
<Vulgate Sirach.4.6> maledicentis enim te in amaritudine exaudietur precatio illius exaudiet autem eum qui fecit illum;
<Vulgate Sirach.4.7> congregationi pauperum affabilem te facito et presbytero humilia animam tuam et magnato humilia caput tuum;
<Vulgate Sirach.4.8> declina pauperi aurem tuam et redde debitum tuum et responde pacifica in mansuetudine;
<Vulgate Sirach.4.9> libera eum qui iniuriam patitur de manu superbi et non acide feras in anima tua;
<Vulgate Sirach.4.10> in iudicando esto pupillis misericors ut pater et pro viro matri illorum;
<Vulgate Sirach.4.11> et eris velut filius Altissimi obaudiens et miserebitur tui magis quam mater;
<Vulgate Sirach.4.12> sapientia filiis suis vitam inspiravit et suscipit exquirentes se et praeibit in viam iustitiae;
<Vulgate Sirach.4.13> et qui illam diligit diligit vitam et qui vigilaverint ad illam conplectebuntur placorem eius;
<Vulgate Sirach.4.14> qui tenuerint illam vitam hereditabunt et quo introibit benedicit Deus;
<Vulgate Sirach.4.15> qui serviunt ei obsequentes erunt Sancto et eos qui diligunt illam diligit Deus;
<Vulgate Sirach.4.16> qui audit illam iudicat gentes et qui intuetur illam permanebit confidens;
<Vulgate Sirach.4.17> si crediderit ei hereditabit illam et erunt in confirmatione creaturae illorum;
<Vulgate Sirach.4.18> quoniam in temptatione ambulat cum eo et in primis eligit eum;
<Vulgate Sirach.4.19> timorem et metum et adprobationem inducet super illum et cruciabit illum in tribulatione doctrinae suae donec temptet illum in cogitationibus illius et credat animae illius;
<Vulgate Sirach.4.20> et firmabit illum et iterum adducet directum ad illum;
<Vulgate Sirach.4.21> et denudat absconsa sua et thesaurizat super illum scientiam et intellectum iustitiae;
<Vulgate Sirach.4.22> si autem oberraverit derelinquet eum et tradet illum in manus inimici sui;
<Vulgate Sirach.4.23> fili conserva tempus et devita a malo;
<Vulgate Sirach.4.24> pro anima tua non confundaris dicere verum;
<Vulgate Sirach.4.25> est enim confusio adducens peccatum et est confusio adducens gloriam et gratiam;
<Vulgate Sirach.4.26> ne accipias faciem adversus faciem tuam nec adversus animam tuam mendacium;
<Vulgate Sirach.4.27> non reverearis proximum tuum in casum suum;
<Vulgate Sirach.4.28> nec retineas verbum in tempus salutis non abscondas sapientiam tuam in decore eius;
<Vulgate Sirach.4.29> in lingua enim agnoscitur sapientia et sensus et scientia et doctrina in verbis veritatis et firmamentum in operibus iustitiae;
<Vulgate Sirach.4.30> non contradicas veritati ullo modo et de mendacio ineruditionis tuae confundere;
<Vulgate Sirach.4.31> non confundaris confiteri peccata tua et ne subicias te homini pro peccato;
<Vulgate Sirach.4.32> noli resistere contra faciem potentis nec coneris contra ictum fluvii;
<Vulgate Sirach.4.33> pro iustitia agoniare pro anima tua et usque ad mortem certa pro iustitia et Deus expugnabit pro te inimicos tuos;
<Vulgate Sirach.4.34> noli citatus esse in lingua tua et inutilis et remissus in operibus tuis;
<Vulgate Sirach.4.35> noli esse sicut leo in domo tua evertens domesticos tuos et opprimens subiectos tibi;
<Vulgate Sirach.4.36> non sit porrecta manus tua ad accipiendum et ad reddendum collecta;
<Vulgate Sirach.5.1> noli adtendere ad possessiones iniquas et ne dixeris est mihi sufficiens vita nihil enim proderit in tempore vindictae et obductionis;
<Vulgate Sirach.5.2> non sequaris concupiscentiam cordis;
<Vulgate Sirach.5.3> et ne dixeris quomodo potui aut quis me subiciet propter facta mea Deus enim vindicans vindicabit;
<Vulgate Sirach.5.4> ne dixeris peccavi et quid accidit mihi triste Altissimus enim est patiens redditor;
<Vulgate Sirach.5.5> de propitiatu peccatorum noli esse sine metu neque adicias peccatum super peccatum;
<Vulgate Sirach.5.6> et ne dicas miseratio Dei magna est multitudinis peccatorum meorum miserebitur;
<Vulgate Sirach.5.7> misericordia enim et ira ab illo et in peccatores respicit ira illius;
<Vulgate Sirach.5.8> non tardes converti ad Deum et ne differas de die in diem;
<Vulgate Sirach.5.9> subito enim venit ira illius et in tempore vindictae disperdet te;
<Vulgate Sirach.5.10> noli anxius esse in divitiis iniustis nihil enim proderunt tibi in die obductionis et vindictae;
<Vulgate Sirach.5.11> non ventiles te in omnem ventum et non eas in omni via sic enim peccator probatur duplici lingua;
<Vulgate Sirach.5.12> esto firmus in via Dei et in veritate sensus tui et scientia et prosequatur te verbum pacis et iustitiae;
<Vulgate Sirach.5.13> esto mansuetus ad audiendum verbum ut intellegas et cum sapientia fers responsum verum;
<Vulgate Sirach.5.14> si est tibi intellectus responde proximo sin autem sit manus tua super os tuum ne capiaris in verbo indisciplinato et confundaris;
<Vulgate Sirach.5.15> honor et gloria in sermone sensati lingua inprudentis subversio ipsius;
<Vulgate Sirach.5.16> non appelleris susurrio et lingua tua capiaris et confundaris;
<Vulgate Sirach.5.17> super furem enim est confusio et paenitentia et denotatio pessima super bilinguem susurratori autem odium et inimicitia et contumelia;
<Vulgate Sirach.5.18> iustifica pusillo et magno similiter;
<Vulgate Sirach.6.1> noli fieri pro amico inimicus proximo inproperium enim et contumeliam malus hereditabit et omnis peccator invidus et bilinguis;
<Vulgate Sirach.6.2> non te extollas in cogitatione animae tuae velut taurus ne forte elidatur virtus tua per stultitiam;
<Vulgate Sirach.6.3> et folia tua comedet et fructus tuos perdet et relinqueris velut lignum aridum in heremo;
<Vulgate Sirach.6.4> anima enim nequa disperdet qui se habet et in gaudium inimici dat illum et deducit in sortem impiorum;
<Vulgate Sirach.6.5> verbum dulce multiplicat amicos et mitigat inimicos et lingua eucharis in bono homine abundat;
<Vulgate Sirach.6.6> multi pacifici sint tibi et consiliarii tibi sint unus de mille;
<Vulgate Sirach.6.7> si possides amicum in temptatione posside eum et non facile credas illi;
<Vulgate Sirach.6.8> est enim amicus secundum tempus suum et non permanebit in die tribulationis;
<Vulgate Sirach.6.9> et est amicus qui egreditur ad inimicitiam et est amicus qui odium et rixam et convicia denudabit;
<Vulgate Sirach.6.10> est autem amicus socius mensae et non permanet in die necessitatis;
<Vulgate Sirach.6.11> amicus si permanserit fixus erit tibi quasi coaequalis et in domesticis tuis fiducialiter aget;
<Vulgate Sirach.6.12> si humiliaverit se contra te et a facie tua abscondet se unianimem habebis amicitiam bonam;
<Vulgate Sirach.6.13> ab inimicis tuis separare et ab amicis tuis adtende;
<Vulgate Sirach.6.14> amicus fidelis protectio fortis qui autem invenit illum invenit thesaurum;
<Vulgate Sirach.6.15> amico fideli nulla est conparatio et non est digna ponderatio auri et argenti contra bonitatem fidei illius;
<Vulgate Sirach.6.16> amicus fidelis medicamentum vitae et inmortalitatis et qui metuunt Dominum inveniunt illum;
<Vulgate Sirach.6.17> qui timet Deum aeque habebit amicitiam bonam quoniam secundum illum erit amicus illius;
<Vulgate Sirach.6.18> fili a iuventute tua excipe doctrinam et usque ad canos invenies sapientiam;
<Vulgate Sirach.6.19> quasi is qui arat et seminat accede ad illam et sustine bonos fructus illius;
<Vulgate Sirach.6.20> in opere enim ipsius exiguum laborabis et cito edes de generationibus illius;
<Vulgate Sirach.6.21> quam aspera est nimium sapientia indoctis hominibus et non permanet in illa excors;
<Vulgate Sirach.6.22> quasi lapidis virtus probatio erit in illis et non demorabuntur proicere illum;
<Vulgate Sirach.6.23> sapientia enim doctrinae secundum nomen est eius et non multis est manifesta quibus autem agnita est permanet usque ad conspectum Dei;
<Vulgate Sirach.6.24> audi fili et accipe consilium intellectus et ne abicias consilium meum;
<Vulgate Sirach.6.25> inice pedem tuum in conpedes illius et in torques eius tuum collum;
<Vulgate Sirach.6.26> subice umerum tuum et porta illam et ne acedieris vinculis eius;
<Vulgate Sirach.6.27> in omni animo tuo accede ad illam et in omni virtute tua serva vias eius;
<Vulgate Sirach.6.28> investiga illam et manifestabitur tibi et continens factus ne derelinqueris eam;
<Vulgate Sirach.6.29> in novissimis enim invenies requiem in ea et convertetur tibi in oblectationem;
<Vulgate Sirach.6.30> et erunt tibi conpedes in protectionem fortitudinis et bases virtutis et torques illius in stolam gloriae;
<Vulgate Sirach.6.31> decor enim vitae est in illa et vincula illius netura salutaris;
<Vulgate Sirach.6.32> stolam gloriae indues eam et coronam gratulationis superpones tibi;
<Vulgate Sirach.6.33> fili si adtenderis mihi disces et si adcommodaveris animam tuam sapiens eris;
<Vulgate Sirach.6.34> et si inclinaveris aurem tuam excipies doctrinam et si dilexeris audire sapiens eris;
<Vulgate Sirach.6.35> in multitudine presbyterorum prudentium sta et sapientiae illorum ex corde coniungere ut omnem narrationem Dei possis audire et proverbia laudis non effugiant te;
<Vulgate Sirach.6.36> et si videris sensatum evigila ad illum et gradus ostiorum illius exterat pes tuus;
<Vulgate Sirach.6.37> cogitatum habe in praeceptis Dei et in mandatis illius maxime adsiduus esto et ipse dabit cor tibi et concupiscentia sapientiae dabitur tibi;
<Vulgate Sirach.7.1> noli facere mala et non te adprehendent;
<Vulgate Sirach.7.2> discede ab iniquo et deficient mala abs te;
<Vulgate Sirach.7.3> non semines mala in sulcis iniuriae et non metes ea in septuplum;
<Vulgate Sirach.7.4> noli quaerere ab homine ducatum neque a rege cathedram honoris;
<Vulgate Sirach.7.5> non te iustifices ante Deum quoniam agnitor cordis ipse est et penes regem noli velle videri sapiens;
<Vulgate Sirach.7.6> noli quaerere fieri iudex nisi si valeas virtute inrumpere iniquitates ne forte extimescas faciem potentis et ponas scandalum in agilitate tua;
<Vulgate Sirach.7.7> non pecces in multitudinem civitatis nec te inmittas in populum;
<Vulgate Sirach.7.8> neque alliges duplicia peccata nec enim in uno eris inmunis;
<Vulgate Sirach.7.9> noli esse pusillanimis in anima tua;
<Vulgate Sirach.7.10> exorare et facere elemosynam non despicias;
<Vulgate Sirach.7.11> ne dicas in multitudine munerum meorum respiciet Deus et offerentem me Deo altissimo suscipiet munera mea;
<Vulgate Sirach.7.12> non inrideas hominem in amaritudine animae est enim qui humiliat et exaltat circumspector Deus;
<Vulgate Sirach.7.13> noli amare mendacium adversus fratrem tuum neque amico similiter facias;
<Vulgate Sirach.7.14> noli velle mentiri omne mendacium adsiduitas enim illius non bona;
<Vulgate Sirach.7.15> noli verbosus esse in multitudine presbyterorum et non iteres verbum in tua oratione;
<Vulgate Sirach.7.16> non oderis laboriosa opera et rusticationem ab Altissimo creatam;
<Vulgate Sirach.7.17> non te reputes in multitudine indisciplinatorum;
<Vulgate Sirach.7.18> memento irae quoniam non tardabit;
<Vulgate Sirach.7.19> humilia valde spiritum tuum quoniam vindicta carnis impii ignis et vermes;
<Vulgate Sirach.7.20> noli praevaricari in amicum pecunia differenti neque fratrem carissimum auro spreveris;
<Vulgate Sirach.7.21> noli discedere a muliere sensata et bona quam sortitus es in timore Dei gratia enim verecundiae illius super aurum;
<Vulgate Sirach.7.22> non laedas servum operantem in veritate neque mercennarium dantem animam suam;
<Vulgate Sirach.7.23> servus sensatus dilectus quasi anima tua non defraudes illum libertate neque inopem derelinquas illum;
<Vulgate Sirach.7.24> pecora tibi sunt adtende illis et si sunt utilia perseverent apud te;
<Vulgate Sirach.7.25> filii tibi sunt erudi illos et curva illos a pueritia illorum;
<Vulgate Sirach.7.26> filiae tibi sunt serva corpus illarum et non ostendas hilarem faciem tuam ad illas;
<Vulgate Sirach.7.27> trade filiam et grande opus feceris et homini sensato da illam;
<Vulgate Sirach.7.28> mulier si est tibi secundum animam tuam non proicias illam et odibili non credas te in toto corde;
<Vulgate Sirach.7.29> honora patrem tuum et gemitus matris tuae ne obliviscaris;
<Vulgate Sirach.7.30> memento quoniam nisi per illos non fuisses et retribue illis quomodo et illi tibi;
<Vulgate Sirach.7.31> in tota anima tua time Deum et sacerdotes illius sanctifica;
<Vulgate Sirach.7.32> in omni virtute dilige eum qui te fecit et ministros eius non derelinquas;
<Vulgate Sirach.7.33> honora Deum ex tota anima tua et honorifica sacerdotes et propurga te cum brachiis;
<Vulgate Sirach.7.34> da illi partem sicut mandatum est tibi primitiarum et purgationis et de neglegentia purga te cum paucis;
<Vulgate Sirach.7.35> datum brachiorum tuorum et sacrificium sanctificationis offers initia sanctorum;
<Vulgate Sirach.7.36> et pauperi porrige manum tuam ut perficiatur propitiatio et benedictio tua;
<Vulgate Sirach.7.37> gratia datus in conspectu omnis viventis et mortuo non prohibeas gratiam;
<Vulgate Sirach.7.38> non desis plorantibus in conrogatione et cum lugentibus ambula;
<Vulgate Sirach.7.39> non te pigeat visitare infirmum ex his enim in dilectione firmaberis;
<Vulgate Sirach.7.40> in omnibus operibus tuis memorare novissima tua et in aeternum non peccabis;
<Vulgate Sirach.8.1> non litiges cum homine potente ne forte incidas in manus illius;
<Vulgate Sirach.8.2> non contendas cum viro locuplete ne forte contra consistat litem tibi;
<Vulgate Sirach.8.3> multos perdidit aurum atque argentum et usque cor regum extendit et convertit;
<Vulgate Sirach.8.4> non litiges cum homine linguato et non strues in igne illius ligna;
<Vulgate Sirach.8.5> non communices homini indocto ne male de progenie tua loquatur;
<Vulgate Sirach.8.6> ne despicias hominem avertentem se a peccato neque inproperes ei memento quoniam omnes sumus in correptionem;
<Vulgate Sirach.8.7> ne spernas hominem in sua senecta etenim ex nobis senescunt;
<Vulgate Sirach.8.8> noli de mortuo gaudere sciens quoniam omnes morimur et in gaudium nolumus venire;
<Vulgate Sirach.8.9> ne despicias narrationem presbyterorum sapientium et in proverbiis illorum conversare;
<Vulgate Sirach.8.10> ab ipsis enim disces doctrinam intellectus et servire magnatis sine querella;
<Vulgate Sirach.8.11> non te praetereat narratio seniorum et ipsi enim didicerunt a patribus suis;
<Vulgate Sirach.8.12> quoniam ab ipsis disces intellectum et in tempore necessitatis responsum;
<Vulgate Sirach.8.13> non incendas carbones peccatoris arguens eos ne incendaris flamma ignis peccatorum illorum;
<Vulgate Sirach.8.14> ne contra faciem stes contumeliosi ne sedeat quasi insidiator ori tuo;
<Vulgate Sirach.8.15> noli fenerare homini fortiori te quod si feneraveris tamquam perditum habe;
<Vulgate Sirach.8.16> non spondeas super virtutem tuam quod si spoponderis quasi restituens cogita;
<Vulgate Sirach.8.17> non iudices contra iudicem quoniam secundum quod dignum est iudicat;
<Vulgate Sirach.8.18> cum audace non eas in via ne forte gravet mala sua in te ipse enim secundum voluntatem suam vadit et simul cum stultitia illius peries;
<Vulgate Sirach.8.19> cum iracundo non facias rixam cum audace non eas in desertum quoniam quasi nihil est ante illum sanguis et ubi non est adiutorium elidet te;
<Vulgate Sirach.8.20> cum fatuis ne consilium habeas non enim poterunt diligere nisi quae ipsis placent;
<Vulgate Sirach.8.21> coram extraneo ne facias consilium nescis enim quid pariet;
<Vulgate Sirach.8.22> non omni homini cor tuum manifestes ne forte inferat tibi gratiam et convicietur tibi;
<Vulgate Sirach.9.1> non zeles mulierem sinus tui ne ostendas super te malitiam doctrinae nequam;
<Vulgate Sirach.9.2> non des mulieri potestatem animae tuae ne ingrediatur in virtute tua et confundaris;
<Vulgate Sirach.9.3> ne respicias mulierem multivolam ne forte incidas in laqueos illius;
<Vulgate Sirach.9.4> cum psaltrice ne adsiduus sis nec audias illam ne forte pereas in efficacia illius;
<Vulgate Sirach.9.5> virginem ne conspicias ne forte scandalizeris in decore illius;
<Vulgate Sirach.9.6> non des fornicariis animam tuam in nullo ne perdas te et hereditatem tuam;
<Vulgate Sirach.9.7> noli conspicere in vicis civitatis nec oberraveris in plateis illius;
<Vulgate Sirach.9.8> averte faciem tuam a muliere compta et non circumspicias speciem alienam;
<Vulgate Sirach.9.9> propter speciem mulieris multi perierunt et ex hoc concupiscentia quasi ignis exardescit;
<Vulgate Sirach.9.10> omnis mulier quae est fornicaria quasi stercus in via conculcatur;
<Vulgate Sirach.9.11> speciem mulieris alienae multi admirati reprobi facti sunt conloquium enim illius quasi ignis exardescit;
<Vulgate Sirach.9.12> cum aliena muliere non accumbas super cubitum cum aliena muliere ne sedeas omnino nec accumbas cum ea super cubitum;
<Vulgate Sirach.9.13> et non alterceris cum ea in vino ne forte declinet cor tuum in illa et sanguine tuo labaris in perditionem;
<Vulgate Sirach.9.14> ne derelinquas amicum antiquum novus enim non erit similis illi;
<Vulgate Sirach.9.15> vinum novum amicus novus veterescat et cum suavitate bibes illud;
<Vulgate Sirach.9.16> non zeles gloriam et opes peccatoris non enim scis quae futura sit illius subversio;
<Vulgate Sirach.9.17> non placeat tibi iniuria iniustorum sciens quoniam usque ad inferos non placebit impius;
<Vulgate Sirach.9.18> longe abesto ab homine potestatem habente occidendi et non suspicaberis timorem mortis;
<Vulgate Sirach.9.19> et si accesseris ad illum noli aliquid committere ne forte auferat vitam tuam;
<Vulgate Sirach.9.20> communionem mortis scito quoniam in medium laqueorum ingredieris et super dolentium arma ambulabis;
<Vulgate Sirach.9.21> secundum virtutem tuam cave te a proximo et cum sapientibus et prudentibus tracta;
<Vulgate Sirach.9.22> viri iusti sint tibi convivae et in timore Dei sit gloriatio tibi;
<Vulgate Sirach.9.23> et in sensu sit tibi cogitatus et omnis narratio tua in praeceptis Altissimi;
<Vulgate Sirach.9.24> in manus artificum opera laudabitur et princeps populi in sapientia sermonis sui in sensu vero seniorum verbum;
<Vulgate Sirach.9.25> terribilis est in civitate sua homo linguosus et temerarius in verbo suo odibilis erit;
<Vulgate Sirach.10.1> iudex sapiens vindicabit populum suum et principatus sensati stabilis erit;
<Vulgate Sirach.10.2> secundum iudicem populi sic et ministri eius et qualis rector est civitatis tales et inhabitantes;
<Vulgate Sirach.10.3> rex insipiens perdet populum suum et civitates inhabitabuntur per sensum prudentium;
<Vulgate Sirach.10.4> in manu Dei potestas terrae et exclamabilis omnis iniquitas gentium et utilem rectorem in tempus suscitabit super illam;
<Vulgate Sirach.10.5> in manu Dei potestas hominis et super faciem scribae inponet honorem suum;
<Vulgate Sirach.10.6> omnis iniuriae proximi ne memineris et nihil agas in operibus iniuriae;
<Vulgate Sirach.10.7> odibilis coram Deo et hominibus superbia et execrabilis omnis iniquitas gentium;
<Vulgate Sirach.10.8> regnum a gente in gentem transfertur propter iniustitias et iniurias et contumelias et diversos dolos;
<Vulgate Sirach.10.9> avaro autem nihil est scelestius quid superbit terra et cinis;
<Vulgate Sirach.10.10> nihil est iniquius quam amare pecuniam hic enim et animam suam venalem habet quoniam in vita sua proiecit intima sua;
<Vulgate Sirach.10.11> omnis potentatus brevis via;
<Vulgate Sirach.10.12> brevem languorem praecidit medicus sic et rex hodie est et cras morietur;
<Vulgate Sirach.10.13> cum enim moritur homo hereditabit serpentes et bestias et vermes;
<Vulgate Sirach.10.14> initium superbiae hominis apostatare a Deo;
<Vulgate Sirach.10.15> quoniam ab eo qui fecit illum recessit cor eius quoniam initium peccati omnis superbia qui tenuerit illam adimplebitur maledictis et subvertet eos in finem;
<Vulgate Sirach.10.16> propterea exhonoravit Dominus conventus malorum et destruxit eos usque in finem;
<Vulgate Sirach.10.17> sedes ducum superborum destruxit Deus et sedere fecit mites pro illis;
<Vulgate Sirach.10.18> radices gentium superbarum arefecit Deus et plantavit humiles ex ipsis gentibus;
<Vulgate Sirach.10.19> terras gentium evertit Dominus et perdidit eas usque ad fundamentum;
<Vulgate Sirach.10.20> arefecit ex ipsis et disperdidit illos et cessare fecit memoriam eorum a terra;
<Vulgate Sirach.10.21> perdidit Deus memoriam superborum et reliquit memoriam humilium sensu;
<Vulgate Sirach.10.22> non est creata hominibus superbia neque iracundia nationi mulierum;
<Vulgate Sirach.10.23> semen hominum honorabitur hoc quod timet Dominum semen autem hoc exhonorabitur hominum quod praeterit mandata Domini;
<Vulgate Sirach.10.24> in medio fratrum rector illorum in honore et qui timent Deum erunt in oculis illius;
<Vulgate Sirach.10.25> gloria divitum honoratorum et pauperum timor Dei est;
<Vulgate Sirach.10.26> non despicere hominem iustum pauperem et non magnificare virum peccatorem divitem;
<Vulgate Sirach.10.27> magnus est iudex et potens est in honore et non est maior illo qui timet Deum;
<Vulgate Sirach.10.28> servo sensato liberi servient et vir prudens disciplinatus non murmurabit correptus et inscius non honorabitur;
<Vulgate Sirach.10.29> noli te extollere in faciendo opere tuo et noli cunctari in tempore angustiae;
<Vulgate Sirach.10.30> melior est qui operatur et abundat in omnibus quam qui gloriatur et eget panem;
<Vulgate Sirach.10.31> fili in mansuetudine serva animam tuam et da illi honorem secundum meritum suum;
<Vulgate Sirach.10.32> peccantem in animam suam quis iustificabit et quis honorificabit exhonorantem animam suam;
<Vulgate Sirach.10.33> pauper gloriatur per disciplinam et timorem suum et est homo qui honorificatur propter substantiam suam;
<Vulgate Sirach.10.34> qui gloriatur in paupertate quanto magis in substantia et qui gloriatur in substantia paupertatem vereatur;
<Vulgate Sirach.11.1> sapientia humiliati exaltabit caput illius et in medio magnatorum consedere illum faciet;
<Vulgate Sirach.11.2> non laudes virum in specie sua neque spernas hominem in visu suo;
<Vulgate Sirach.11.3> brevis in volatilibus est apis et initium dulcoris habet fructus illius;
<Vulgate Sirach.11.4> in vestitu ne glorieris umquam nec in die honoris tui extollaris quoniam mirabilia opera Altissimi solius et gloriosa et absconsa et invisa opera illius;
<Vulgate Sirach.11.5> multi tyranni sederunt in throno et insuspicabilis portavit diadema;
<Vulgate Sirach.11.6> multi potentes pressi sunt valide et gloriosi traditi sunt in manus alterorum;
<Vulgate Sirach.11.7> priusquam interroges ne vituperes quemquam et cum interrogaveris corripe iuste;
<Vulgate Sirach.11.8> priusquam audias ne respondeas verbum et in medio sermonum ne adicias loqui;
<Vulgate Sirach.11.9> de re ea quae te non molestat ne certeris et in iudicio peccantium ne consistas;
<Vulgate Sirach.11.10> fili ne in multis sint actus tui et si dives fueris non eris inmunis a delicto si enim secutus fueris non adprehendes et non effugies si praecucurreris;
<Vulgate Sirach.11.11> est laborans et festinans et dolens impius et tanto magis non abundat;
<Vulgate Sirach.11.12> est homo marcidus egens recuperatione plus deficiens virtute et abundans paupertate;
<Vulgate Sirach.11.13> et oculus Dei respexit illum in bono et erexit illum ab humilitate ipsius et exaltavit caput eius et mirati sunt in illo multi et honoraverunt Deum;
<Vulgate Sirach.11.14> bona et mala vita et mors et paupertas et honestas a Deo sunt;
<Vulgate Sirach.11.15> [];
<Vulgate Sirach.11.16> [];
<Vulgate Sirach.11.17> datio Dei permanet iustis et profectus illius successus habebunt in aeternum;
<Vulgate Sirach.11.18> est qui locupletatur parce agendo et haec pars mercedis illius;
<Vulgate Sirach.11.19> in eo quod dicit inveni requiem mihi et nunc manducabo de bonis meis solus;
<Vulgate Sirach.11.20> et nescit quod tempus praetereat et relinquet omnia aliis;
<Vulgate Sirach.11.21> sta in testamento tuo et in illo conloquere et in opere mandatorum tuorum veteresce;
<Vulgate Sirach.11.22> ne manseris in operibus peccatorum fide autem in Deo et mane in loco tuo;
<Vulgate Sirach.11.23> facile est enim in oculis Dei de subito honestari pauperem;
<Vulgate Sirach.11.24> benedictio Dei in mercedem iusti festinat et in honore veloci processus illius fructificat;
<Vulgate Sirach.11.25> ne dicas quid est mihi opus et quae erunt mihi ex hoc bona;
<Vulgate Sirach.11.26> ne dicas sufficiens sum et quid ex hoc pessimabor;
<Vulgate Sirach.11.27> in die bonorum ne inmemor sis malorum et in die malorum ne inmemor sis bonorum;
<Vulgate Sirach.11.28> quoniam facile coram Deo in die obitus retribuere unicuique secundum vias suas;
<Vulgate Sirach.11.29> malitia horae oblivionem facit luxuriae magnae et in fine hominis denudatio operum illius;
<Vulgate Sirach.11.30> ante mortem ne laudes hominem quemquam quoniam in filiis suis agnoscitur vir;
<Vulgate Sirach.11.31> non omnem hominem inducas in domum tuam multae enim insidiae sunt dolosi;
<Vulgate Sirach.11.32> sicut enim eructant praecordia fetantium sicut perdix inducitur in caveam et ut caprea in laqueum sic et cor superborum et sicut prospectator videns casum proximi sui;
<Vulgate Sirach.11.33> bona enim in mala convertens insidiatur et in electis inponet maculam;
<Vulgate Sirach.11.34> ab scintilla una augetur ignis et ab uno doloso augetur sanguis homo vero peccator sanguini insidiatur;
<Vulgate Sirach.11.35> adtende te a pestifero fabricat enim mala ne forte inducat super te subsannationem in perpetuum;
<Vulgate Sirach.11.36> admitte ad te alienigenam et subvertet te in turbore et abalienabit te a tuis propriis;
<Vulgate Sirach.12.1> si benefeceris scito cui feceris et erit gratia in bonis tuis multa;
<Vulgate Sirach.12.2> benefac iusto et invenies retributionem magnam et si non ab ipso certe a Domino;
<Vulgate Sirach.12.3> non est ei bene qui adsiduus est malis et elemosynam non danti quoniam et Altissimus odio habet peccatores et misertus est paenitentibus;
<Vulgate Sirach.12.4> da misericordi et ne suscipias peccatorem et impiis et peccatoribus reddet vindictam custodiens eos in die vindictae;
<Vulgate Sirach.12.5> da bono et non receperis peccatorem;
<Vulgate Sirach.12.6> benefac humili et non dederis impio prohibe panes illi dare ne in ipsis potentior te sit;
<Vulgate Sirach.12.7> nam duplicia mala invenies in omnibus bonis quoniam et Altissimus odio habet peccatores et impiis reddet vindictam;
<Vulgate Sirach.12.8> non agnoscetur in bonis amicus et non abscondetur in malis inimicus;
<Vulgate Sirach.12.9> in bonis viri inimici illius in tristitia et in malitia illius amicus agnitus est;
<Vulgate Sirach.12.10> non credas inimico tuo in aeternum sicut enim aeramentum eruginat nequitia illius;
<Vulgate Sirach.12.11> et si humiliatus vadat curvus adice animum tuum et custodi te ab illo;
<Vulgate Sirach.12.12> non statuas illum penes te nec sedeat ad dexteram tuam ne conversus stet in loco tuo ne forte conversus in locum tuum inquirat cathedram tuam et in novissimo cognoscas verba mea et in sermonibus meis stimuleris;
<Vulgate Sirach.12.13> quis miserebitur incantatori a serpente percusso et omnibus qui adpropiant bestiis et qui comitatur cum viro iniquo et obvolutus est in peccatis eius;
<Vulgate Sirach.12.14> una hora tecum permanebit si autem declinaveris non subportabit;
<Vulgate Sirach.12.15> in labiis suis indulcat inimicus et in corde suo insidiatur ut subvertat te in foveam;
<Vulgate Sirach.12.16> in oculis suis lacrimatur inimicus et si invenerit tempus non satiabitur sanguine;
<Vulgate Sirach.12.17> si incurrerint tibi mala invenies eum illic priorem;
<Vulgate Sirach.12.18> in oculis suis lacrimatur inimicus et quasi adiuvans suffodiet plantas tuas;
<Vulgate Sirach.12.19> caput suum movebit et plaudebit manu et multa susurrans commutabit vultum suum;
<Vulgate Sirach.13.1> qui tetigerit picem inquinabitur ab illa et qui communicaverit superbo inducet superbiam;
<Vulgate Sirach.13.2> pondus super se tollit qui honestiori communicat et ditiori te ne socius fueris;
<Vulgate Sirach.13.3> quid communicabit caccabus ad ollam quando enim conliserint confringetur;
<Vulgate Sirach.13.4> dives iniuste egit et fremebit pauper autem laesus tacebit;
<Vulgate Sirach.13.5> si largitus fueris adsumet te et si non habueris derelinquet te;
<Vulgate Sirach.13.6> si habes convivet tecum et evacuabit te et ipse non dolebit super te;
<Vulgate Sirach.13.7> si necessarius illi fueris subplantabit te et subridens spem dabit narrans tibi bona et dicet quid opus est tibi;
<Vulgate Sirach.13.8> et confundet te in cibis suis donec te exinaniat bis et ter et in novissimo derideat te postea videns derelinquet te et caput suum movebit ad te;
<Vulgate Sirach.13.9> [];
<Vulgate Sirach.13.10> adtende ne seductus in stultitiam humilieris;
<Vulgate Sirach.13.11> noli esse humilis in sapientia tua ne humiliatus in stultitiam seducaris;
<Vulgate Sirach.13.12> advocatus a potentiore discede ex hoc enim magis te advocabit;
<Vulgate Sirach.13.13> ne inprobus sis ne inpingaris et longe abesto ne eas in oblivionem;
<Vulgate Sirach.13.14> ne retineas ex aequo loqui cum illo ne credas multis verbis illius ex multa enim loquella temptabit te et subridens interrogabit te de absconditis tuis;
<Vulgate Sirach.13.15> inmitis animus illius conservabit verba tua et non parcet de malitia et de vinculis;
<Vulgate Sirach.13.16> cave tibi et adtende diligenter auditui tuo quoniam cum subversione tua ambulas;
<Vulgate Sirach.13.17> audiens vero illa quasi in somnis vide et vigilabis;
<Vulgate Sirach.13.18> omni vita tua dilige Deum et invoca eum in salute tua;
<Vulgate Sirach.13.19> omne animal diligit similem sibi sic et omnis homo proximum sibi;
<Vulgate Sirach.13.20> omnis caro ad similem sibi coniungitur et omnis homo simili sui sociabitur;
<Vulgate Sirach.13.21> si communicabit lupus agno aliquando sic peccator iusto;
<Vulgate Sirach.13.22> quae communicatio sancto homini ad canem aut quae pax bona diviti ad pauperem;
<Vulgate Sirach.13.23> venatio leonis onager in heremo sic pascua sunt divitum pauperes;
<Vulgate Sirach.13.24> et sicut abominatio est superbo humilitas sic execratio divitis pauper;
<Vulgate Sirach.13.25> dives commotus confirmatur ab amicis humilis autem cum ceciderit expellitur et a notis;
<Vulgate Sirach.13.26> diviti decepto multi recuperatores locutus est superba et iustificaverunt illum;
<Vulgate Sirach.13.27> humilis deceptus est et insuper arguitur locutus est sensate et non est datus ei locus;
<Vulgate Sirach.13.28> dives locutus est et omnes tacuerunt et verbum illius usque ad nubes perducent;
<Vulgate Sirach.13.29> pauper locutus est et dicunt quis est hic et si offenderit subvertunt illum;
<Vulgate Sirach.13.30> bona est substantia cui non est peccatum in conscientia et nequissima paupertas in ore impii;
<Vulgate Sirach.13.31> cor hominis inmutat faciem illius sive in bona sive in mala;
<Vulgate Sirach.13.32> vestigium cordis boni et faciem bonam difficile invenies et cum labore;
<Vulgate Sirach.14.1> beatus vir qui non est lapsus verbo ex ore suo et non est stimulatus in tristitia delicti;
<Vulgate Sirach.14.2> felix qui non habuit animi sui tristitiam et non excidit ab spe sua;
<Vulgate Sirach.14.3> viro cupido et tenaci sine ratione est substantia et homini livido ad quid aurum;
<Vulgate Sirach.14.4> qui acervat ex animo suo iniuste aliis congregat et in bonis illius alius luxuriabitur;
<Vulgate Sirach.14.5> qui sibi nequa est cui alii bonus erit et non iucundabitur in bonis suis;
<Vulgate Sirach.14.6> qui sibi invidet nihil est illo nequius et haec redditio est malitiae illius;
<Vulgate Sirach.14.7> et si bene fecerit ignoranter et non volens facit et in novissimo manifestat malitiam suam;
<Vulgate Sirach.14.8> nequa est oculus lividi et avertens faciem et despiciens animam suam;
<Vulgate Sirach.14.9> insatiabilis oculus cupidi in parte iniquitatis non satiabitur donec consummet arefaciens animam suam;
<Vulgate Sirach.14.10> oculus malus ad mala et non satiabitur pane et in tristitia erit super mensam suam;
<Vulgate Sirach.14.11> fili si habes benefac tecum et Deo bonas oblationes offer;
<Vulgate Sirach.14.12> memor esto quoniam mors non tardat et testamentum inferorum quia demonstratum est tibi testamentum enim huius mundi morte morietur;
<Vulgate Sirach.14.13> ante mortem benefac amico tuo et secundum vires tuas exporrigens da pauperi;
<Vulgate Sirach.14.14> non defrauderis a die bono et particula boni doni non te praetereat;
<Vulgate Sirach.14.15> nonne aliis relinques dolores et labores tuos in divisione sortis;
<Vulgate Sirach.14.16> da et accipe et iustifica animam tuam;
<Vulgate Sirach.14.17> ante obitum tuum operare iustitiam quoniam non est apud inferos invenire cibum;
<Vulgate Sirach.14.18> omnis caro sicut faenum veterescit et sicut folium fructificans in arbore viridi;
<Vulgate Sirach.14.19> alia generat et alia deicit sic generatio carnis et sanguinis alia finitur et alia nascitur;
<Vulgate Sirach.14.20> omne opus corruptibile in fine deficiet et qui illud operatur ibit cum ipso;
<Vulgate Sirach.14.21> et omne opus electum iustificabitur et qui operatur illud honorabitur in illo;
<Vulgate Sirach.14.22> beatus vir qui in sapientia sua morietur et qui in iustitia sua meditabitur et in sensu cogitabit circumspectionem Dei;
<Vulgate Sirach.14.23> qui excogitat vias illius in suo corde et in absconsis illius intellegens vadens post illam quasi vestigator et in viis illius consistens;
<Vulgate Sirach.14.24> qui respicit per fenestras et in ianuas illius audiens;
<Vulgate Sirach.14.25> qui requiescit iuxta domum illius et in parietibus illius figens palum statuet casulam suam ad manus illius et requiescunt in casula eius bona per aevum;
<Vulgate Sirach.14.26> statuet filios suos sub tegimen illius et sub ramis illius morabitur;
<Vulgate Sirach.14.27> protegetur in subtegmine illius a fervore et in gloria eius requiescet;
<Vulgate Sirach.15.1> qui timet Deum faciet illud et qui continens est iustitiae adprehendet illam;
<Vulgate Sirach.15.2> et obviabit illi quasi mater honorificata et quasi mulier a virginitate suscipiet illum;
<Vulgate Sirach.15.3> cibabit illum panem vitae et intellectus et aqua sapientiae salutaris potabit illum et firmabitur in illo et non flectetur;
<Vulgate Sirach.15.4> et continebit illum et non confundetur et inaltabit illum apud proximos suos;
<Vulgate Sirach.15.5> et in medio ecclesiae aperiet os illius adimplebit illum spiritu sapientiae et intellectus et stolam gloriae vestiet illum;
<Vulgate Sirach.15.6> iucunditatem et exultationem thesaurizabit super illum et nomine aeterno hereditabit illum;
<Vulgate Sirach.15.7> homines stulti non adprehendent illam et homines sensati obviabunt illi homines stulti non videbunt illam longe enim abest a superbia et dolo;
<Vulgate Sirach.15.8> viri mendaces non erunt illius memores et viri veraces inveniuntur in illa et successum habebunt usque ad inspectionem Dei;
<Vulgate Sirach.15.9> non est speciosa laus in ore peccatoris;
<Vulgate Sirach.15.10> quoniam a Deo profecta est sapientia sapientiae enim Dei adstabit laus et in ore fideli abundabit et Dominator dabit eam illi;
<Vulgate Sirach.15.11> non dixeris per Deum abest quae odit enim ne feceris;
<Vulgate Sirach.15.12> non dicas ille me inplanavit non enim necessarii sunt illi homines impii;
<Vulgate Sirach.15.13> omne execramentum erroris odit Deus et non erit amabile timentibus illum;
<Vulgate Sirach.15.14> Deus ab initio constituit hominem et reliquit illum in manu consilii sui;
<Vulgate Sirach.15.15> adiecit mandata et praecepta sua;
<Vulgate Sirach.15.16> si volueris mandata conservabunt te et in perpetuum fidem placitam facere;
<Vulgate Sirach.15.17> adposuit tibi aquam et ignem ad quod voles porrige manum tuam;
<Vulgate Sirach.15.18> ante hominem vita et mors bonum et malum quod placuerit ei dabitur illi;
<Vulgate Sirach.15.19> quoniam multa sapientia Dei et fortis in potentia videns omnes sine intermissione;
<Vulgate Sirach.15.20> oculi Dei ad timentes eum et ipse agnoscit omnem operam hominis;
<Vulgate Sirach.15.21> nemini mandavit impie agere et nemini dedit spatium peccandi;
<Vulgate Sirach.15.22> non enim concupiscit multitudinem filiorum infidelium et inutilium;
<Vulgate Sirach.16.1> et ne iucunderis in filiis impiis si multiplicentur non oblecteris super ipsos si non est timor Dei cum illis;
<Vulgate Sirach.16.2> non credas vitae illorum et ne respexeris in labores illorum;
<Vulgate Sirach.16.3> melior est enim unus timens Deum quam mille filii impii;
<Vulgate Sirach.16.4> et utile mori sine filiis quam relinquere filios impios;
<Vulgate Sirach.16.5> ab uno sensato inhabitabitur patria et a tribus impiis deseretur;
<Vulgate Sirach.16.6> multa talia vidit oculus meus et fortiora horum audivit auris mea;
<Vulgate Sirach.16.7> in synagoga peccantium exardebit ignis et in gente incredibili exardescit ira;
<Vulgate Sirach.16.8> non exoraverunt pro peccatis suis antiquis gigantibus qui destruxerunt confidentes suae virtuti;
<Vulgate Sirach.16.9> et non pepercit peregrinationi illorum et execratus est illos prae superbia verbi illorum;
<Vulgate Sirach.16.10> non misertus est illis gentem totam perdens et extollentes se in suis peccatis;
<Vulgate Sirach.16.11> et sicut sescenta milia peditum qui congregati sunt in duritia cordis sui et si unus fuisset cervicatus mirum si fuisset inmunis;
<Vulgate Sirach.16.12> misericordia enim et ira est cum illo potens exoratio et effundens iram;
<Vulgate Sirach.16.13> secundum misericordiam suam sic correptio illius hominem secundum operam suam iudicat;
<Vulgate Sirach.16.14> non effugiet in rapinam peccator et non retardabit sufferentia misericordiam facientis;
<Vulgate Sirach.16.15> omnis misericordia faciet locum unicuique secundum meritum operum suorum et secundum intellectum peregrinationis ipsius;
<Vulgate Sirach.16.16> non dicas a Deo abscondar et ex summo quis mei memorabitur;
<Vulgate Sirach.16.17> in populo magno non agnoscar quae est enim anima mea in tam inmensa creatura;
<Vulgate Sirach.16.18> ecce caelum et caeli caelorum abyssus et universa terra et quae in eis sunt in conspectu illius commovebuntur;
<Vulgate Sirach.16.19> montes simul et colles et fundamenta terrae et cum conspexerit illa Deus tremore concutientur;
<Vulgate Sirach.16.20> et omne cor intellegetur;
<Vulgate Sirach.16.21> et vias illius quis intellegit et procella quam nec oculus videbit hominis;
<Vulgate Sirach.16.22> nam plurima opera illius sunt in absconsis opera iustitiae quis enuntiabit aut quis sustinebit longe enim est testamentum a quibusdam et interrogatio omnium in consummatione est;
<Vulgate Sirach.16.23> qui minoratur corde cogitat inania et vir inprudens et errans cogitat stulta;
<Vulgate Sirach.16.24> audi me fili et disce disciplinam sensus et in verbis meis adtende in corde;
<Vulgate Sirach.16.25> edicam in aequitate disciplinam et scrutabor enarrare sapientiam et in verbis meis adtende in corde tuo et dico in aequitate spiritus virtutes quas posuit Deus in opera sua ab initio et in veritate enuntio scientiam eius;
<Vulgate Sirach.16.26> in iudicio Dei opera ipsius ab initio et ab institutione ipsorum distinxit partes illorum et initia ipsorum in gentibus suis;
<Vulgate Sirach.16.27> ornavit in aeternum opera illorum nec esurierunt nec laboraverunt et non destiterunt ab operibus suis;
<Vulgate Sirach.16.28> unusquisque proximum sibi non angustiavit usque in aevum;
<Vulgate Sirach.16.29> non incredibiles verbo illius;
<Vulgate Sirach.16.30> post haec Deus in terram respexit et implevit illam bonis suis;
<Vulgate Sirach.16.31> anima omnis vitalis denudavit ante faciem ipsius et ipsa iterum reversio illorum;
<Vulgate Sirach.17.1> Deus creavit de terra hominem et secundum imaginem suam fecit illum;
<Vulgate Sirach.17.2> et iterum convertit illum in ipsam et secundum se vestivit illum virtutem;
<Vulgate Sirach.17.3> numerum dierum et tempus dedit illi et dedit illi potestatem eorum quae sunt super terram;
<Vulgate Sirach.17.4> posuit timorem illius super omnem carnem et dominatus est bestiarum et volatilium;
<Vulgate Sirach.17.5> creavit ex ipso adiutorium similem ipsi consilium et linguam et oculos aures et cor dedit illis excogitandi et disciplinam intellectus replevit illos;
<Vulgate Sirach.17.6> creavit illis scientiam spiritus sensum implevit cor illorum et mala et bona ostendit illis;
<Vulgate Sirach.17.7> posuit oculum ipsorum super corda illorum ostendere illis magnalia operum suorum;
<Vulgate Sirach.17.8> et nomen sanctificationis conlaudent et gloriari in mirabilibus illius et magnalia enarrent operum eius;
<Vulgate Sirach.17.9> addidit illis disciplinam et legem vitae hereditavit illos;
<Vulgate Sirach.17.10> testamentum aeternum constituit cum illis et iudicia sua ostendit illis;
<Vulgate Sirach.17.11> et magnalia honoris eius vidit oculus illorum et honorem vocis audierunt aures illorum et dixit illis adtendite ab omni iniquo;
<Vulgate Sirach.17.12> et mandavit illis unicuique de proximo;
<Vulgate Sirach.17.13> viae illorum coram ipso sunt semper non sunt absconsae ab oculis ipsius;
<Vulgate Sirach.17.14> in unamquamque gentem praeposuit rectorem;
<Vulgate Sirach.17.15> et pars Dei Israhel facta est manifesta;
<Vulgate Sirach.17.16> omnia opera illorum velut sol in conspectu Dei et oculi eius sine intermissione inspicientes in viis eorum;
<Vulgate Sirach.17.17> non sunt absconsa testamenta per iniquitatem eorum et omnes iniquitates eorum in conspectu Dei;
<Vulgate Sirach.17.18> elemosyna viri quasi sacculum cum ipso et gratiam hominis quasi pupillam conservabit;
<Vulgate Sirach.17.19> et postea resurget et retribuet illis retributionem unicuique in caput illorum et convertet in interiores partes terrae;
<Vulgate Sirach.17.20> paenitentibus autem dedit viam iustitiae et conrogavit deficientes sustinere et destinavit illis sortem veritatis;
<Vulgate Sirach.17.21> convertere ad Deum et relinque peccata tua;
<Vulgate Sirach.17.22> precare ante faciem et minue offendiculum;
<Vulgate Sirach.17.23> refer te ad Dominum et avertere ab iniustitia et nimis odito execrationem;
<Vulgate Sirach.17.24> et cognosce iustitias et iudicia Dei et sta in sorte propositionis et orationis altissimi Dei;
<Vulgate Sirach.17.25> in partes vade saeculi sancti cum vivis et dantibus confessionem;
<Vulgate Sirach.17.26> non demoreris in errore impiorum a mortuo quasi nihil perit;
<Vulgate Sirach.17.27> confiteberis vivens vivus et sanus confiteberis et laudabis Deum et gloriaberis in miserationibus illius;
<Vulgate Sirach.17.28> quam magna misericordia Dei et propitiatio illius convertentibus ad se;
<Vulgate Sirach.17.29> nec enim omnia possunt esse in hominibus quoniam non est inmortalis filius hominis et in vanitate malitiae placuerunt;
<Vulgate Sirach.17.30> quid lucidius sole et hic deficiet aut quid nequius excogitabit caro et sanguis et hoc arguitur;
<Vulgate Sirach.17.31> virtutem altitudinis caeli ipse conspicit et omnes homines terra et cinis;
<Vulgate Sirach.18.1> qui vivit in aeternum creavit omnia simul Deus solus iustificabitur et manet invictus rex in aeternum;
<Vulgate Sirach.18.2> quis sufficit enarrare opera illius;
<Vulgate Sirach.18.3> quis enim investigabit magnalia eius;
<Vulgate Sirach.18.4> virtutem autem magnitudinis eius quis enuntiabit et quis adiciet enarrare misericordiam eius;
<Vulgate Sirach.18.5> non est minuere neque adicere nec est invenire magnalia Dei;
<Vulgate Sirach.18.6> cum consummaverit homo tunc incipit et cum quieverit operabitur;
<Vulgate Sirach.18.7> quid homo et quae gratia illius et quid bonum aut quid nequam illius;
<Vulgate Sirach.18.8> numerus dierum hominum multum centum anni quasi guttae aquae a mare et sicut calculus harenae sic exigui anni in die aevi;
<Vulgate Sirach.18.9> propter hoc patiens est Deus in illis et effudit super eos misericordiam suam;
<Vulgate Sirach.18.10> vidit praesumptionem cordis illorum quoniam mala est et cognovit subversionem illorum quoniam nequa est;
<Vulgate Sirach.18.11> ideo adimplevit propitiationem suam in illis et ostendit illis viam aequitatis;
<Vulgate Sirach.18.12> miseratio hominis circa proximum suum misericordia autem Dei super omnem carnem;
<Vulgate Sirach.18.13> qui misericordiam habet et docet erudit quasi pastor gregem suum;
<Vulgate Sirach.18.14> misereatur excipiens doctrinam miserationis et qui festinant in iudiciis eius;
<Vulgate Sirach.18.15> fili in bonis non des querellam et omni dato non des tristitiam verbi mali;
<Vulgate Sirach.18.16> nonne ardorem refrigerabit ros sic et verbum melius quam datus;
<Vulgate Sirach.18.17> nonne ecce verbum super datum bonum et utraque cum homine iustificato;
<Vulgate Sirach.18.18> stultus achariter inproperabit et datus indisciplinati tabescere facit oculos;
<Vulgate Sirach.18.19> ante iudicium para iustitiam tibi et antequam loquaris disce;
<Vulgate Sirach.18.20> ante languorem adhibe medicinam et ante iudicium interroga te ipsum et in conspectu Dei invenies propitiationem;
<Vulgate Sirach.18.21> ante languorem humilia te et in tempore infirmitatum ostende conversationem tuam;
<Vulgate Sirach.18.22> non inpediaris operari semper et non veteris usque ad mortem iustificari quoniam merces Dei manet in aeternum;
<Vulgate Sirach.18.23> ante orationem praepara animam tuam et noli esse quasi homo qui temptat Deum;
<Vulgate Sirach.18.24> memento irae in die consummationis et tempus retributionis in conversatione facies;
<Vulgate Sirach.18.25> memento paupertatis in tempore abundantiae et necessitatem paupertatis in die divitiarum;
<Vulgate Sirach.18.26> a mane usque ad vesperam mutatur tempus et haec omnia citata in oculis Dei;
<Vulgate Sirach.18.27> homo sapiens in omnibus metuet et in diebus delictorum adtendet ab inertia;
<Vulgate Sirach.18.28> omnis astutus agnovit sapientiam et invenienti eam dabit confessionem;
<Vulgate Sirach.18.29> sensati in verbis et ipsi sapienter egerunt et intellexerunt veritatem et iustitiam et inploraverunt proverbia et iudicia;
<Vulgate Sirach.18.30> de continentia animae post concupiscentias tuas non eas et a voluntate tua avertere;
<Vulgate Sirach.18.31> si praestes animae tuae concupiscentiam eius faciet te in gaudium inimicis;
<Vulgate Sirach.18.32> ne oblecteris in turbis nec in modicis ad duas est enim commissio illorum;
<Vulgate Sirach.18.33> ne fueris mediocris in contentione ex fenore et non est tibi nihil in sacculo eris enim invidus tuae vitae;
<Vulgate Sirach.19.1> operarius ebriacus non locupletabitur et qui spernit modica paulatim decidet;
<Vulgate Sirach.19.2> vinum et mulieres apostatare faciunt sapientes et arguent sensatos;
<Vulgate Sirach.19.3> et qui se iungit fornicariis erit nequa putredo et vermes hereditabunt illum et extolletur in exemplum maius et tolletur de numero anima eius;
<Vulgate Sirach.19.4> qui credit cito levis corde minorabitur et qui delinquit in animam suam insuper habebitur;
<Vulgate Sirach.19.5> qui gaudet iniquitati denotabitur et qui odit correptionem comminuetur vita et qui odit loquacitatem extinguit malitiam;
<Vulgate Sirach.19.6> qui peccat in animam suam paenitebitur et qui iucundatur malitia denotabitur;
<Vulgate Sirach.19.7> ne iteres verbum nequam et durum et non minoraberis;
<Vulgate Sirach.19.8> amico et inimico noli enarrare sensum tuum et si est tibi delictum noli denudare;
<Vulgate Sirach.19.9> audiet enim te et custodiet te et quasi defendens peccatum odiet te et sic aderit tibi semper;
<Vulgate Sirach.19.10> audisti verbum adversus proximum conmoriatur in te fidens quoniam non te disrumpet;
<Vulgate Sirach.19.11> a facie verbi parturit fatuus tamquam gemitus partus infantis;
<Vulgate Sirach.19.12> sagitta infixa femori carnis sic verbum in corde stulti;
<Vulgate Sirach.19.13> corripe amicum ne forte non intellexerit et dicat non feci aut si fecerit ne iterum addat facere;
<Vulgate Sirach.19.14> corripe proximum ne forte non dixerit et si dixerit ne forte iteret;
<Vulgate Sirach.19.15> corripe amicum saepe enim fit commissio;
<Vulgate Sirach.19.16> et non omni verbo credas est qui labitur lingua sed non ex animo;
<Vulgate Sirach.19.17> quis est enim qui non deliquerit lingua sua corripe proximum antequam commineris;
<Vulgate Sirach.19.18> et da locum timori Altissimi quia omnis sapientia timor Dei et in illa timere Deum et in omni sapientia dispositio legis;
<Vulgate Sirach.19.19> et non est sapientia nequitiae disciplina et non est cogitatus peccatorum prudentia;
<Vulgate Sirach.19.20> est nequitia et ipsa execratio et est insipiens qui minuitur sapientia;
<Vulgate Sirach.19.21> melior est homo qui deficit sapientia et deficiens sensu in timore quam qui abundat sensu et transgreditur legem Altissimi;
<Vulgate Sirach.19.22> est sollertia certa et ipsa iniqua;
<Vulgate Sirach.19.23> et est qui emittit verbum certum enarrans veritatem est qui nequiter humiliat se et interiora eius plena sunt dolo;
<Vulgate Sirach.19.24> et est iustus qui se nimium submittit a multa humilitate et est iustus qui inclinat faciem et fingit non videre quod ignoratum est;
<Vulgate Sirach.19.25> et si ab inbecillitate virium vetetur peccare si invenerit tempus malefaciendi malefaciet;
<Vulgate Sirach.19.26> ex visu cognoscitur vir et ab occursu faciei cognoscitur sensatus;
<Vulgate Sirach.19.27> amictus corporis et risus dentium et ingressus hominis enuntiant de illo;
<Vulgate Sirach.19.28> est correptio mendax in ira contumeliosi et est indicium quod non probatur esse bonum et est tacens et ipse est prudens;
<Vulgate Sirach.20.1> quam bonum est arguere quam irasci et confitentem in oratione non prohibere;
<Vulgate Sirach.20.2> concupiscentia spadonis devirginavit iuvenem;
<Vulgate Sirach.20.3> sic qui facit per vim iudicium inique;
<Vulgate Sirach.20.4> quam bonum est correptum manifestare paenitentiam sic enim effugies voluntarium peccatum est tacens qui invenitur sapiens;
<Vulgate Sirach.20.5> et est odibilis qui procax est ad loquendum;
<Vulgate Sirach.20.6> est autem tacens non habens sensum loquellae et est tacens sciens tempus apti temporis;
<Vulgate Sirach.20.7> homo sapiens tacebit usque ad tempus lascivus autem et inprudens non servabunt tempus;
<Vulgate Sirach.20.8> qui multis utitur verbis laedit animam suam et qui potestatem sibi adsumit iniuste odietur;
<Vulgate Sirach.20.9> est processio in malis viro indisciplinato et est inventio in detrimentum;
<Vulgate Sirach.20.10> est datus qui non sit utilis et est datus cuius retributio duplex;
<Vulgate Sirach.20.11> est propter gloriam minoratio et est qui ab humilitate levavit caput;
<Vulgate Sirach.20.12> est qui multa redimat modico pretio et restituens ea septuplum;
<Vulgate Sirach.20.13> sapiens in verbis se ipsum amabilem facit gratiae autem fatuorum effundentur;
<Vulgate Sirach.20.14> datus insipientis non erit utilis tibi oculi enim illius septimplices sunt;
<Vulgate Sirach.20.15> exigua dabit et multa inproperabit et apertio oris illius inflammatio est;
<Vulgate Sirach.20.16> hodie fenerat quis et cras expetit et odibilis homo huiusmodi;
<Vulgate Sirach.20.17> fatuo non erit amicus et non erit gratia bonis illius;
<Vulgate Sirach.20.18> qui enim edunt panem illius falsi linguae sunt quotiens et quanti inridebunt eum;
<Vulgate Sirach.20.19> neque enim quod habendum erat directo sensu distribuit similiter et quod non erat habendum;
<Vulgate Sirach.20.20> lapsus falsae linguae quasi qui pavimento cadens nam et sic casus malorum festinanter venient;
<Vulgate Sirach.20.21> homo acharis quasi fabula vana in ore indisciplinatorum adsidua erit;
<Vulgate Sirach.20.22> ex ore fatui reprobabitur parabola non enim dicit illam in tempore suo;
<Vulgate Sirach.20.23> est qui vetatur peccare ab inopia et in requie sua stimulabitur;
<Vulgate Sirach.20.24> est qui perdit animam suam prae confusione et ab inprudenti persona perdet eam personae autem acceptione perdet se;
<Vulgate Sirach.20.25> est qui prae confusione promittit amico et lucratus est eum inimicum gratis;
<Vulgate Sirach.20.26> obprobrium nequa in homine mendacium et in ore indisciplinatorum adsidue erit;
<Vulgate Sirach.20.27> potius furem quam adsiduitas viri mendacis perditionem autem ambo hereditabunt;
<Vulgate Sirach.20.28> mores hominum mendacium sine honore et confusio illius cum ipso sine intermissione;
<Vulgate Sirach.20.29> verbum parabolarum sapiens in verbis producet se ipsum et homo prudens placebit magnatis;
<Vulgate Sirach.20.30> qui operatur terram suam inaltabit acervum fructuum et qui operatur iustitiam ipse exaltabitur qui vero placet magnatis effugiet iniquitatem;
<Vulgate Sirach.20.31> xenia et dona excaecant oculos iudicum et quasi mutus in ore avertit correptiones eorum;
<Vulgate Sirach.20.32> sapientia absconsa et thesaurus invisus quae utilitas in utrisque;
<Vulgate Sirach.20.33> melius in hominibus qui abscondent insipientiam suam quam qui abscondunt sapientiam suam;
<Vulgate Sirach.21.1> fili peccasti non adicias iterum sed et de pristinis deprecare ut tibi remittatur;
<Vulgate Sirach.21.2> quasi a facie colubri fuge peccata et si accesseris ad illa suscipient te;
<Vulgate Sirach.21.3> dentes leonis dentes eius interficientes animas hominum;
<Vulgate Sirach.21.4> quasi romphea bis acuta omnis iniquitas plagae illius non est sanitas;
<Vulgate Sirach.21.5> cataplectatio et iniuriae adnullabunt substantiam sic substantia superbiae eradicabitur;
<Vulgate Sirach.21.6> deprecatio pauperis ex ore usque ad aures eius veniet et iudicium festinato adveniet illi;
<Vulgate Sirach.21.7> qui odit correptionem vestigium est peccatoris et qui timet Deum convertet ad cor suum;
<Vulgate Sirach.21.8> notus a longe potens lingua audaci et sensatus scit labi se ab ipso;
<Vulgate Sirach.21.9> qui aedificat domum inpendiis alienis quasi qui colligat lapides suos in hieme;
<Vulgate Sirach.21.10> stuppa collecta synagoga peccantium et consummatio illorum flamma ignis;
<Vulgate Sirach.21.11> via peccantium conplanata lapidibus et in fine illorum inferi et tenebrae et poena;
<Vulgate Sirach.21.12> qui custodit iustitiam continebit sensum eius;
<Vulgate Sirach.21.13> consummatio timoris Dei sapientia et sensus;
<Vulgate Sirach.21.14> non erudietur qui non est sapiens in bono;
<Vulgate Sirach.21.15> est autem insipientia quae abundat in malo et non est sensus ubi abundat amaritudo;
<Vulgate Sirach.21.16> scientia sapientis tamquam inundatio abundabit et consilium illius sicut fons vitae permanet;
<Vulgate Sirach.21.17> cor fatui quasi vas confractum et omnem sapientiam non tenebit;
<Vulgate Sirach.21.18> verbum sapiens quodcumque audierit scius laudabit et ad se adiciet audivit luxuriosus et displicebit illi et proiciet illud post dorsum suum;
<Vulgate Sirach.21.19> narratio fatui quasi sarcina in via nam in labiis sensati invenietur gratia;
<Vulgate Sirach.21.20> os prudentis quaeritur in ecclesia et verba illius cogitabunt in cordibus suis;
<Vulgate Sirach.21.21> tamquam domus exterminata sic fatuo sapientia et scientia insensati inenarrabilia verba;
<Vulgate Sirach.21.22> conpedes in pedibus stulto doctrina et quasi vincula manuum supra manum dexteram;
<Vulgate Sirach.21.23> fatuus in risu inaltat vocem suam vir autem sapiens vix tacite ridebit;
<Vulgate Sirach.21.24> ornamentum aureum prudenti doctrina et quasi brachiale in brachio dextro;
<Vulgate Sirach.21.25> pes fatui facilis in domum proximi et homo peritus confundetur a persona potentis;
<Vulgate Sirach.21.26> stultus a fenestra respiciet in domum vir autem eruditus foris stabit;
<Vulgate Sirach.21.27> stultitia hominis audire per ostium et prudens gravabitur contumelia;
<Vulgate Sirach.21.28> labia inprudentium stulta narrabunt verba autem prudentium statera ponderabuntur;
<Vulgate Sirach.21.29> et in ore fatuorum cor illorum et in corde sapientium os illorum;
<Vulgate Sirach.21.30> dum maledicit impius diabolum maledicit ipse animam suam;
<Vulgate Sirach.21.31> susurrio coinquinabit animam suam et in omnibus odietur et qui manserit odiosus erit tacitus et sensatus honorabitur;
<Vulgate Sirach.22.1> in lapide luteo lapidatus est piger et omnes loquentur super aspernationem illius;
<Vulgate Sirach.22.2> de stercore boum lapidatus est piger et omnis qui tetigerit eum excutiet manus;
<Vulgate Sirach.22.3> confusio patris est de filio indisciplinato in filia autem in deminoratione fiet;
<Vulgate Sirach.22.4> filia prudens hereditas viro suo nam quae confundit in contumeliam fit genitoris;
<Vulgate Sirach.22.5> patrem et virum confundit audax et ab impiis non minorabitur ab utrisque autem inhonorabitur;
<Vulgate Sirach.22.6> musica in luctu inportuna narratio flagella et doctrina in omni tempore sapientia;
<Vulgate Sirach.22.7> qui docet fatuum quasi qui conglutinet testam;
<Vulgate Sirach.22.8> qui narrat verbum non adtendenti quasi qui excitat dormientem de gravi somno;
<Vulgate Sirach.22.9> qui enumerat stulto et in fine dicit quis est hic;
<Vulgate Sirach.22.10> super mortuum plora defecit enim lux eius et super fatuum plora defecit enim sensus;
<Vulgate Sirach.22.11> modicum plora supra mortuum quoniam requievit;
<Vulgate Sirach.22.12> nequissimi enim nequissima vita super mortem fatui;
<Vulgate Sirach.22.13> luctus mortui septem dies fatui autem et impii omnes dies vitae illorum;
<Vulgate Sirach.22.14> cum stulto non multum loquaris et cum insensato ne abieris;
<Vulgate Sirach.22.15> serva te ab illo ut non molestiam habeas et non coinquinaberis in inpactu illius;
<Vulgate Sirach.22.16> deflecte ab illo et invenies requiem et non acediaberis in stultitiam illius;
<Vulgate Sirach.22.17> super plumbum gravabitur et quod illi aliud nomen quam fatuus;
<Vulgate Sirach.22.18> harenam et salem et massam ferri facilius est portare quam hominem inprudentem et fatuum et impium;
<Vulgate Sirach.22.19> loramentum ligneum conligatum fundamento aedificii non dissolvetur sic et cor confirmatum in cogitatione consilii;
<Vulgate Sirach.22.20> cogitatus sensati in omni tempore vel metu non pravabitur;
<Vulgate Sirach.22.21> sicut pali in excelsis et cementa in inpensa posita contra faciem venti non permanebunt;
<Vulgate Sirach.22.22> sic et cor timidum in cogitatione stulti contra impetum timoris non resistit;
<Vulgate Sirach.22.23> sic et cor trepidum in cogitatione fatui omni tempore non metuebit sic et qui in praeceptis Dei permanet semper;
<Vulgate Sirach.22.24> pungens oculum deducens lacrimas et qui pungit cor proferet sensum;
<Vulgate Sirach.22.25> mittens lapidem in volatilia deiciet illa sic et qui conviciatur amico dissolvit amicitiam;
<Vulgate Sirach.22.26> ad amicum et si produxeris gladium non desperes est enim regressus ad amicum;
<Vulgate Sirach.22.27> si aperuerit os triste non timeas est enim concordatio excepto convicio et inproperio et superbia et mysterii revelatione et plaga dolosa in his omnibus effugiet amicus;
<Vulgate Sirach.22.28> fidem posside cum proximo in paupertate illius ut et in bonis illius laeteris;
<Vulgate Sirach.22.29> in tempore tribulationis illius permane illi fidelis ut et in hereditate illius coheres sis;
<Vulgate Sirach.22.30> ante ignem camini vapor et fumus ignis inaltatur sic et ante sanguinem maledicta et contumeliae et minae;
<Vulgate Sirach.22.31> amicum salutare non confundaris et a facie illius non me abscondam et si mala mihi evenerint per illum sustineo;
<Vulgate Sirach.22.32> omnis qui audiet cavebit se ab eo;
<Vulgate Sirach.22.33> quis dabit ori meo custodiam et supra labia mea signaculum certum uti ne cadam ab ipsis et lingua mea perdat me;
<Vulgate Sirach.23.1> Domine pater et dominator vitae meae non relinquas me ne sinas me cadere in illis;
<Vulgate Sirach.23.2> quis superponet in me in cogitatu meo flagella et in corde meo doctrinam sapientiae ut ignorationibus eorum non parcant mihi et non pareant delicta illorum;
<Vulgate Sirach.23.3> et adincrescant ignorantiae meae et multiplicentur delicta mea et peccata mea abundent et incidam in conspectu adversariorum et gaudeat inimicus meus;
<Vulgate Sirach.23.4> Domine pater et Deus vitae meae ne derelinquas me in cogitatu illorum;
<Vulgate Sirach.23.5> extollentiam oculorum meorum ne dederis mihi et omne desiderium averte a me;
<Vulgate Sirach.23.6> aufer a me ventris concupiscentias et concubitus concupiscentiae ne adprehendant me et animae inreverenti et infrunitae ne tradas me;
<Vulgate Sirach.23.7> doctrina oris doctrinam oris audite filii et qui custodierit illam non periet in labiis suis nec scandalizabitur in operibus nequissimis;
<Vulgate Sirach.23.8> in vanitate sua adprehendetur peccator et superbus et maledicus scandalizabitur in illo;
<Vulgate Sirach.23.9> iurationi non adsuescat os tuum multus enim casus in illa;
<Vulgate Sirach.23.10> nominatio vero Dei non sit adsidua in ore tuo et nominibus sanctorum non admiscearis quoniam non eris inmunis ab eis;
<Vulgate Sirach.23.11> sicut enim servus interrogatus adsidue a livore non minuetur sic omnis iurans et nominans in toto a peccato non purgabitur;
<Vulgate Sirach.23.12> vir multum iurans implebitur iniquitate et non discedet a domo illius plaga;
<Vulgate Sirach.23.13> et si frustraverit delictum ipsius super ipsum erit et si dissimulaverit delinquet dupliciter;
<Vulgate Sirach.23.14> et si in vacuum iuraverit non iustificabitur replebitur enim retributione domus illius;
<Vulgate Sirach.23.15> est et alia loquella contraria morti non inveniatur in hereditate Iacob;
<Vulgate Sirach.23.16> etenim a misericordibus omnia haec auferentur et in delictis non volutabunt;
<Vulgate Sirach.23.17> indisciplinose non adsuescat os tuum est enim in illa verbum peccati;
<Vulgate Sirach.23.18> memento patris et matris tuae in medio enim magnatorum consistis;
<Vulgate Sirach.23.19> ne forte obliviscatur te in conspectu illorum et adsiduitate tua infatuatus inproperium patiaris et maluisses non nasci et diem nativitatis tuae maledicas;
<Vulgate Sirach.23.20> homo adsuetus in verbis inproperii in omnibus diebus suis non erudietur;
<Vulgate Sirach.23.21> duo genera abundant in peccatis et tertium adducit iram et perditionem;
<Vulgate Sirach.23.22> anima calida quasi ignis ardens non extinguetur donec aliquid gluttiat;
<Vulgate Sirach.23.23> et homo nequam in ore carnis suae non desinet donec incendat ignem;
<Vulgate Sirach.23.24> homini fornicario omnis panis dulcis non cessabit transgrediens a lecto suo;
<Vulgate Sirach.23.25> omnis homo qui transgreditur lectum suum contemnens in animam suam et dicens quis me videt;
<Vulgate Sirach.23.26> tenebrae circumdant me et parietes cooperiunt me et nemo circumspicit me quem vereor delictorum meorum non memorabitur Altissimus;
<Vulgate Sirach.23.27> et non intelleget quoniam omnia videt oculus illius quoniam expellit a se timorem Dei huiusmodi hominis timor et oculi hominum timentes illum;
<Vulgate Sirach.23.28> et non cognovit quoniam oculi Domini multo plus lucidiores super solem circumspicientes omnes vias hominum et profundum abyssi et hominum corda intuentes in absconsas partes;
<Vulgate Sirach.23.29> Domino enim Deo antequam crearentur omnia sunt agnita sic et post perfectum respicit omnia;
<Vulgate Sirach.23.30> hic in plateis civitatis vindicabitur quasi pullus equinus fugabitur et ubi non speravit adprehendetur;
<Vulgate Sirach.23.31> et erit dedecus omnibus quod non intellexerit timorem Dei;
<Vulgate Sirach.23.32> sic et mulier omnis relinquens virum suum et statuens hereditatem ex alieno matrimonio;
<Vulgate Sirach.23.33> primo enim in lege Altissimi incredibilis fuit et secundo virum suum dereliquit tertio in adulterio fornicata est et ex alio viro filios statuit sibi;
<Vulgate Sirach.23.34> haec in ecclesiam adducetur et in filios eius respicietur;
<Vulgate Sirach.23.35> non tradent filii eius radices et rami eius non dabunt fructum;
<Vulgate Sirach.23.36> derelinquent in maledictum memoriam illius et dedecus illius non delebitur;
<Vulgate Sirach.23.37> et agnoscent qui derelicti sunt quoniam nihil melius quam timor Dei et nihil dulcius quam respicere in mandatis Domini;
<Vulgate Sirach.23.38> et gloria magna est sequi Dominum longitudo enim dierum adsumetur ab eo;
<Vulgate Sirach.24.1> sapientiae laus sapientia laudabit animam suam et in Deo honorabitur et in medio populi sui gloriabitur;
<Vulgate Sirach.24.2> et in ecclesiis Altissimi aperiet os suum et in conspectu virtutis illius gloriabitur;
<Vulgate Sirach.24.3> in medio populo exaltabitur et in plenitudine sancta admirabitur;
<Vulgate Sirach.24.4> in multitudine electorum habebit laudem et inter benedictos benedicetur dicens;
<Vulgate Sirach.24.5> ego ex ore Altissimi prodivi primogenita ante omnem creaturam;
<Vulgate Sirach.24.6> ego in caelis feci ut oriretur lumen indeficiens et sicut nebula texi omnem terram;
<Vulgate Sirach.24.7> ego in altis habitavi et thronus meus in columna nubis;
<Vulgate Sirach.24.8> gyrum caeli circuivi sola et in profundum abyssi penetravi et in fluctibus maris ambulavi;
<Vulgate Sirach.24.9> et in omni terra steti et in omni populo;
<Vulgate Sirach.24.10> et in omni gente primatum habui;
<Vulgate Sirach.24.11> et omnium excellentium et humilium corda virtute calcavi et in his omnibus requiem quaesivi et in hereditate eius morabor;
<Vulgate Sirach.24.12> tunc praecepit et dixit mihi creator omnium et qui creavit me requievit in tabernaculo meo;
<Vulgate Sirach.24.13> et dixit mihi in Iacob inhabita et in Israhel hereditare et in electis meis ede radices;
<Vulgate Sirach.24.14> ab initio ante saeculum creata sum et usque ad futurum saeculum non desinam et in habitatione sancta coram ipso ministravi;
<Vulgate Sirach.24.15> et sic in Sion firmata sum et in civitate sanctificata similiter requievi et in Hierusalem potestas mea;
<Vulgate Sirach.24.16> et radicavi in populo honorificato et in parte Dei mei hereditas illius et in plenitudine sanctorum detentio mea;
<Vulgate Sirach.24.17> quasi cedrus exaltata sum in Libano et quasi cypressus in monte Sion;
<Vulgate Sirach.24.18> et quasi palma exaltata sum in Cades et quasi plantatio rosae in Hiericho;
<Vulgate Sirach.24.19> quasi oliva speciosa in campis et quasi platanus exaltata sum iuxta aquam in plateis;
<Vulgate Sirach.24.20> sicut cinnamomum et aspaltum aromatizans odorem dedi quasi murra electa dedi suavitatem odoris;
<Vulgate Sirach.24.21> et quasi storax et galbanus et ungula et gutta et quasi libanus non incisus vaporavi habitationem meam et quasi balsamum non mixtum odor meus;
<Vulgate Sirach.24.22> ego quasi terebinthus extendi ramos meos et rami mei honoris et gratiae;
<Vulgate Sirach.24.23> ego quasi vitis fructificavi suavitatem odoris et flores mei fructus honoris et honestatis;
<Vulgate Sirach.24.24> ego mater pulchrae dilectionis et timoris et agnitionis et sanctae spei;
<Vulgate Sirach.24.25> in me gratia omnis vitae et veritatis in me omnis spes vitae et virtutis;
<Vulgate Sirach.24.26> transite ad me omnes qui concupiscitis me et a generationibus meis implemini;
<Vulgate Sirach.24.27> spiritus enim meus super melle dulcis et hereditas mea super mel et favum;
<Vulgate Sirach.24.28> memoria mea in generatione saeculorum;
<Vulgate Sirach.24.29> qui edunt me adhuc esurient et qui bibunt me adhuc sitient;
<Vulgate Sirach.24.30> qui audit me non confundetur et qui operantur in me non peccabunt;
<Vulgate Sirach.24.31> qui elucidant me vitam aeternam habebunt;
<Vulgate Sirach.24.32> haec omnia liber vitae testamentum Altissimi et agnitio veritatis;
<Vulgate Sirach.24.33> legem mandavit Moses in praeceptis iustitiarum et hereditatem domui Iacob et Israhel promissionis;
<Vulgate Sirach.24.34> posuit David puero suo excitare regem ex ipso fortissimum in throno honoris sedentem in sempiternum;
<Vulgate Sirach.24.35> qui implet quasi Phison sapientiam et sicut Tigris in diebus novorum;
<Vulgate Sirach.24.36> qui adimplet quasi Eufrates sensum qui multiplicat quasi Iordanis in tempore messis;
<Vulgate Sirach.24.37> qui mittit disciplinam sicut lucem et adsistens quasi Geon in die vindemiae;
<Vulgate Sirach.24.38> qui perficit primus scire ipsam et infirmior non investigavit eam;
<Vulgate Sirach.24.39> a mari enim abundavit cogitatio eius et consilium illius abysso magna;
<Vulgate Sirach.24.40> ego sapientia effudi flumina;
<Vulgate Sirach.24.41> ego quasi tramis aquae inmensae de fluvio ego quasi fluvius Doryx et sicut aquaeductus exivi a paradiso;
<Vulgate Sirach.24.42> dixi rigabo meum hortum plantationum et inebriabo pratus mei fructum;
<Vulgate Sirach.24.43> et ecce facta est mihi tramis abundans et fluvius meus propinquavit ad mare;
<Vulgate Sirach.24.44> quoniam doctrinam quasi antelucanum inlumino omnibus et enarrabo illam usque in longinquo;
<Vulgate Sirach.24.45> penetrabo inferiores partes terrae et inspiciam omnes dormientes et inluminabo sperantes in Deo;
<Vulgate Sirach.24.46> adhuc doctrinam quasi prophetiam effundam et relinquam illam quaerentibus sapientiam et non desinam in progenies illorum usque in aevum sanctum;
<Vulgate Sirach.24.47> videte quoniam non soli mihi laboravi sed omnibus exquirentibus veritatem;
<Vulgate Sirach.25.1> in tribus placitum est spiritui meo quae sunt probata coram Deo et hominibus;
<Vulgate Sirach.25.2> concordia fratrum et amor proximorum et vir et mulier sibi consentientes;
<Vulgate Sirach.25.3> tres species odivit anima mea et adgravor valde animae illorum;
<Vulgate Sirach.25.4> pauperem superbum et divitem mendacem et senem fatuum et insensatum;
<Vulgate Sirach.25.5> in iuventute tua non congregasti et quomodo invenies eam in senectute tua;
<Vulgate Sirach.25.6> quam speciosum canitiae iudicium et presbyteris cognoscere consilium;
<Vulgate Sirach.25.7> quam speciosa veteranis sapientia et gloriosis intellectus et consilium;
<Vulgate Sirach.25.8> corona senum multa peritia et gloria illorum timor Dei;
<Vulgate Sirach.25.9> novem insuspicabilia cordis magnificavi et decimum dicam in lingua hominibus;
<Vulgate Sirach.25.10> homo qui iucundatur in filiis vivens et videns subversionem inimicorum;
<Vulgate Sirach.25.11> beatus qui inhabitat cum muliere sensata et qui in lingua sua non est lapsus et qui non servivit indignis se;
<Vulgate Sirach.25.12> beatus qui invenit amicum verum et qui enarrat iustitiam auri audienti;
<Vulgate Sirach.25.13> quam magnus qui invenit sapientiam et scientiam sed non est super timentem Deum;
<Vulgate Sirach.25.14> timor Dei super omnia superposuit;
<Vulgate Sirach.25.15> beatus cui donatum est habere timorem Dei qui tenet illum cui adsimilabitur;
<Vulgate Sirach.25.16> timor Dei initium dilectionis eius fidei autem initium adglutinandum est ei;
<Vulgate Sirach.25.17> omnis plaga tristitia cordis est et omnis malitia nequitia mulieris est;
<Vulgate Sirach.25.18> et omnem plagam et non plagam videbit cordis;
<Vulgate Sirach.25.19> et omnem nequitiam et non nequitiam mulieris;
<Vulgate Sirach.25.20> et omnem obductum et non obductum odientium;
<Vulgate Sirach.25.21> et omnem vindictam et non vindictam inimicorum;
<Vulgate Sirach.25.22> non est caput nequius super caput colubri;
<Vulgate Sirach.25.23> et non est ira super iram inimici commorari leoni et draconi placebit quam habitare cum muliere nequa;
<Vulgate Sirach.25.24> nequitia mulieris inmutat faciem eius et obcaecabit vultum suum tamquam ursus et quasi saccum ostendit in medio proximorum eius;
<Vulgate Sirach.25.25> et audiens suspirabit modicum;
<Vulgate Sirach.25.26> brevis malitia super malitiam mulieris sors peccatorum cadat super illam;
<Vulgate Sirach.25.27> ascensus harenosus in pedibus veterani sic mulier linguata homini quieto;
<Vulgate Sirach.25.28> ne respicias in mulieris speciem et non concupiscas mulierem in specie;
<Vulgate Sirach.25.29> mulieris ira et inreverentia et confusio magna;
<Vulgate Sirach.25.30> mulier si primatum habeat contraria est viro suo;
<Vulgate Sirach.25.31> cor humile et facies tristis et plaga mortis mulier nequa;
<Vulgate Sirach.25.32> manus debiles et genua dissoluta mulier quae non beatificat virum suum;
<Vulgate Sirach.25.33> a muliere initium factum est peccati et per illam omnes morimur;
<Vulgate Sirach.25.34> non des aquae tuae exitum nec modicum nec mulieri nequa veniam prodeundi;
<Vulgate Sirach.25.35> si non ambulaverit ad manum tuam et confundet te in conspectu inimicorum;
<Vulgate Sirach.25.36> a carnibus tuis abscide illam ne semper te abutatur;
<Vulgate Sirach.26.1> mulieris bonae beatus vir numerus enim annorum illorum duplex;
<Vulgate Sirach.26.2> mulier fortis oblectat virum suum et annos vitae illius in pace implebit;
<Vulgate Sirach.26.3> pars bona mulier bona in parte bona timentium Deum dabitur viro pro factis bonis;
<Vulgate Sirach.26.4> divitis autem et pauperis cor bonum in omni tempore vultus illorum hilaris;
<Vulgate Sirach.26.5> a tribus timuit cor meum et in quarto facies mea metuit;
<Vulgate Sirach.26.6> delatura civitatis et collectio populi;
<Vulgate Sirach.26.7> et calumniam mendacem super mortem omnia gravia;
<Vulgate Sirach.26.8> dolor cordis et luctus mulier zelotypa;
<Vulgate Sirach.26.9> in muliere infideli flagellum linguae omnibus communicans;
<Vulgate Sirach.26.10> sicut boum iugum quod movetur ita et mulierem nequam qui tenet illam quasi qui adprehendat scorpionem;
<Vulgate Sirach.26.11> mulier ebriosa ira magna et contumelia et turpitudo illius non contegetur;
<Vulgate Sirach.26.12> fornicatio mulieris in extollentia oculorum et in palpebris illius agnoscetur;
<Vulgate Sirach.26.13> in filia non avertente se firma custodiam ne inventa occasione utatur se;
<Vulgate Sirach.26.14> ab omni inreverentia oculis cave et ne mireris si te neglexerit;
<Vulgate Sirach.26.15> sicut viator sitiens ad fontem os aperiet et ab omni aqua proxima bibet et contra omnem palum sedebit et contra omnem sagittam aperiet faretram donec deficiat;
<Vulgate Sirach.26.16> gratia mulieris sedulae delectabit virum suum et ossa illius inpinguabit;
<Vulgate Sirach.26.17> disciplina illius datus Dei;
<Vulgate Sirach.26.18> mulier sensata et tacita non est inmutatio eruditae animae;
<Vulgate Sirach.26.19> gratia super gratiam mulier sancta et pudorata;
<Vulgate Sirach.26.20> omnis autem ponderatio non est digna continentis animae;
<Vulgate Sirach.26.21> sicut sol oriens mundo in altissimis Dei sic mulieris bonae species in ornamentum domus eius;
<Vulgate Sirach.26.22> lucerna splendens super candelabrum sanctum et species faciei super aetatem stabilem;
<Vulgate Sirach.26.23> columnae aureae super bases argenteas et pedes firmi super plantas stabilis mulieris;
<Vulgate Sirach.26.24> fundamenta aeterna super petram solidam et mandata Dei in corde mulieris sanctae;
<Vulgate Sirach.26.25> in duobus contristatum est cor meum et in tertio iracundia mihi advenit;
<Vulgate Sirach.26.26> vir bellator deficiens per inopiam et vir sensatus contemptus;
<Vulgate Sirach.26.27> et qui transgreditur a iustitia ad peccatum Deus paravit eum ad rompheam;
<Vulgate Sirach.26.28> duae species difficiles et periculosae mihi apparuerunt difficile exuitur negotians a neglegentia et non iustificabitur caupo a peccatis labiae;
<Vulgate Sirach.27.1> propter inopiam multi deliquerunt et qui quaerit locupletari avertit oculum suum;
<Vulgate Sirach.27.2> si in medio conpaginis lapidum palus figitur sic et inter medium venditionis et emptionis angustabitur peccatis;
<Vulgate Sirach.27.3> conteretur delictum;
<Vulgate Sirach.27.4> si non in timore Domini tenueris instanter cito subvertetur domus tua;
<Vulgate Sirach.27.5> si in pertusura cribri remanebit stercus sic aporia hominis in cogitatu illius;
<Vulgate Sirach.27.6> vasa figuli probat fornax et homines iustos temptatio tribulationis;
<Vulgate Sirach.27.7> sicut rusticatio de ligno ostendit fructum illius sic verbum excogitatum hominis cordis;
<Vulgate Sirach.27.8> ante sermonem non conlaudes virum haec enim temptatio est hominum;
<Vulgate Sirach.27.9> si sequaris iustitiam adprehendes illam et indues quasi poderem honoris et inhabitabis cum ea et proteget te in sempiternum et in die agnitionis invenies firmamentum;
<Vulgate Sirach.27.10> volatilia ad sibi similia conveniunt et veritas ad eos qui operantur illam revertetur;
<Vulgate Sirach.27.11> leo venationi insidiatur semper sic peccata operantibus iniquitates;
<Vulgate Sirach.27.12> homo sanctus in sapientia manet sicut sol nam stultus sicut luna inmutatur;
<Vulgate Sirach.27.13> in medio insensatorum serva verbum tempori in medio autem cogitantium adsiduus esto;
<Vulgate Sirach.27.14> narratio peccantium odiosa et risus illorum delictis peccati;
<Vulgate Sirach.27.15> loquella multum iurans horripilationem capiti statuet et inreverentia ipsius obturatio aurium;
<Vulgate Sirach.27.16> effusio sanguinis in rixa superborum et maledictio illorum auditus gravis;
<Vulgate Sirach.27.17> qui denudat arcana amici perdet fidem et non inveniet amicum ad animum suum;
<Vulgate Sirach.27.18> dilige proximum et coniungere fide cum illo;
<Vulgate Sirach.27.19> quod si denudaveris absconsa illius non persequeris post eum;
<Vulgate Sirach.27.20> sicut enim homo qui perdit amicum suum sic qui perdit amicitiam proximi sui;
<Vulgate Sirach.27.21> et sicut qui dimittit avem de manu sua sic reliquisti proximum tuum et non eum capies;
<Vulgate Sirach.27.22> non illum sequaris quoniam longe abest effugit enim quasi caprea de laqueo quoniam vulnerata est;
<Vulgate Sirach.27.23> conligare et maledicti est concordatio;
<Vulgate Sirach.27.24> denudare autem amici mysteria desperatio est;
<Vulgate Sirach.27.25> annuens oculo fabricat iniqua et nemo eum abiciet;
<Vulgate Sirach.27.26> in conspectu oculorum tuorum condulcabit os tuum et super sermones tuos admirabitur novissime autem pervertet os suum et in verbis tuis dabit scandalum;
<Vulgate Sirach.27.27> multa audivi et non coaequavi ei et Dominus odiet illum;
<Vulgate Sirach.27.28> qui in altum mittit lapidem super caput eius cadet et plaga dolosi dividet vulnera;
<Vulgate Sirach.27.29> et qui foveam fodit in illam decidet et qui statuit lapidem proximo offendet in eo et qui laqueum alio peribit in illo;
<Vulgate Sirach.27.30> facienti nequissimum super ipsum devolvetur et non agnoscet unde adveniat illi;
<Vulgate Sirach.27.31> inlusio et inproperium superborum et vindicta sicut leo insidiabitur illi;
<Vulgate Sirach.27.32> laqueo peribunt qui oblectantur casu iustorum dolor autem consumet illos antequam moriantur;
<Vulgate Sirach.27.33> ira et furor utraque execrabilia et vir peccator continens erit illorum;
<Vulgate Sirach.28.1> qui vindicari vult a Deo inveniet vindictam et peccata illius servans servabit;
<Vulgate Sirach.28.2> relinque proximo tuo nocenti te et tunc deprecanti tibi peccata solventur;
<Vulgate Sirach.28.3> homo homini servat iram et a Deo quaerit medellam;
<Vulgate Sirach.28.4> et in hominem similem sibi non habet misericordiam et de peccatis suis deprecatur;
<Vulgate Sirach.28.5> ipse dum caro sit reservat iram et propitiationem petit a Deo quis exorabit pro delictis illius;
<Vulgate Sirach.28.6> memento novissimorum et desine inimicari;
<Vulgate Sirach.28.7> tabitudo enim et mors inminet in mandatis;
<Vulgate Sirach.28.8> memorare timorem Dei et non irascaris proximo;
<Vulgate Sirach.28.9> memorare testamenti Altissimi et despice ignorantiam proximi;
<Vulgate Sirach.28.10> abstine te a lite et minues peccata;
<Vulgate Sirach.28.11> homo enim iracundus incendit litem et vir peccator turbabit amicos et in medium pacem habentium inmittit inimicitiam;
<Vulgate Sirach.28.12> secundum enim ligna silvae sic ignis exardescit et secundum virtutem hominis iracundia illius erit et secundum substantiam suam exaltabit iram suam;
<Vulgate Sirach.28.13> certamen festinatum incendit ignem et lis festinans effundit sanguinem et lingua testificans adducit mortem;
<Vulgate Sirach.28.14> si sufflaveris quasi ignis exardebit et si expueris super illam extinguetur utraque ex ore proficiscuntur;
<Vulgate Sirach.28.15> susurrio et bilinguis maledictus multos enim turbavit pacem habentes;
<Vulgate Sirach.28.16> lingua tertia multos commovit et dispersit illos a gente in gentem;
<Vulgate Sirach.28.17> civitates muratas divitum destruxit et domos magnatorum effodit;
<Vulgate Sirach.28.18> virtutes populorum concidit et gentes fortes dissolvit;
<Vulgate Sirach.28.19> lingua tertia mulieres viritas eiecit et privavit illas laboribus suis;
<Vulgate Sirach.28.20> qui respicit illam non habebit requiem nec habitabit cum requie;
<Vulgate Sirach.28.21> flagelli plaga livorem facit plaga autem linguae comminuet ossa;
<Vulgate Sirach.28.22> multi ceciderunt in ore gladii sed non sic quasi qui interierunt per linguam suam;
<Vulgate Sirach.28.23> beatus qui tectus est a lingua nequa qui in iracundia illius non transivit et qui non adtraxit iugum eius et in vinculis illius non est ligatus;
<Vulgate Sirach.28.24> iugum enim illius iugum ferreum est et vinculum illius vinculum aereum est;
<Vulgate Sirach.28.25> mors illius mors nequissima et utilis potius inferus quam illa;
<Vulgate Sirach.28.26> perseverantia illius non permanebit sed obtinebit vias iniustorum et in flamma sua non conburet iustos;
<Vulgate Sirach.28.27> qui derelinquunt Deum incident in illam et exardebit in illis et non extinguetur et inmittetur in illos quasi leo et quasi pardus laedebit illos;
<Vulgate Sirach.28.28> sepi aures tuas spinis et noli audire linguam nequam et ori tuo facito ostia et seras;
<Vulgate Sirach.28.29> aurum tuum et argentum confla et verbis tuis facito stateram et frenos ori tuo rectos;
<Vulgate Sirach.28.30> et adtende ne forte labaris in lingua et cadas in conspectu inimicorum insidiantium tibi et sit casus tuus insanabilis in mortem;
<Vulgate Sirach.29.1> de fenore qui facit misericordiam fenerat proximum et qui praevalet manu mandata servat;
<Vulgate Sirach.29.2> fenera proximum tibi in tempore necessitatis illius et iterum redde proximo in tempore suo;
<Vulgate Sirach.29.3> confirma verbum et fideliter age cum illo et in omni tempore invenies quod tibi necessarium est;
<Vulgate Sirach.29.4> multi quasi inventionem aestimaverunt fenus et praestiterunt molestiam his qui se adiuvaverunt;
<Vulgate Sirach.29.5> donec accipiant osculantur manum dantis et in promissionibus humiliant vocem suam;
<Vulgate Sirach.29.6> et in tempore redditionis postulabit tempus et loquetur verba acediae et murmurationum et tempus causabitur;
<Vulgate Sirach.29.7> si autem potuerit reddere aversatus solide vix reddet dimidium et conputabit illud quasi inventionem;
<Vulgate Sirach.29.8> sin autem fraudavit illum pecunia sua et possidebit illum inimicum gratis;
<Vulgate Sirach.29.9> et convicia et maledicta reddet illi et pro honore et beneficio reddet illi contumeliam;
<Vulgate Sirach.29.10> multi non causa nequitiae non feneraverunt sed fraudari gratis timuerunt;
<Vulgate Sirach.29.11> verumtamen super humilem animo fortior esto et pro elemosyna non trahas illum;
<Vulgate Sirach.29.12> propter mandatum adsume pauperem et propter inopiam eius ne dimittas illum vacuum;
<Vulgate Sirach.29.13> perde pecuniam pro fratre et amico et non abscondas illam sub lapide in perditionem;
<Vulgate Sirach.29.14> pone thesaurum tuum in praeceptis Altissimi et proderit tibi magis quam aurum;
<Vulgate Sirach.29.15> conclude elemosynam in corde pauperis et haec pro te exorabit ab omni malo;
<Vulgate Sirach.29.16> [];
<Vulgate Sirach.29.17> [];
<Vulgate Sirach.29.18> super scutum potentis et super lanceam adversus inimicum tuum pugnabit;
<Vulgate Sirach.29.19> vir bonus fidem facit proximo suo et qui perdiderit confusionem derelinquet sibi;
<Vulgate Sirach.29.20> gratiam fideiussoris ne obliviscaris dedit enim pro te animam suam;
<Vulgate Sirach.29.21> repromissorem fugit peccator et inmundus;
<Vulgate Sirach.29.22> bona repromissoris sibi adscribit peccator et ingratus sensu derelinquet liberantem se;
<Vulgate Sirach.29.23> vir repromittit de proximo suo et cum perdiderit reverentiam relinquetur ab eo;
<Vulgate Sirach.29.24> repromissio nequissima multos perdidit dirigentes et commovit illos quasi fluctus maris;
<Vulgate Sirach.29.25> viros potentes gyrans migrare fecit et vagati sunt in gentibus alienis;
<Vulgate Sirach.29.26> peccator transgrediens mandata Domini incidet in promissionem nequa et qui conatur multa agere incidet in iudicium;
<Vulgate Sirach.29.27> recupera proximum secundum virtutem tuam et adtende tibi ne incidas;
<Vulgate Sirach.29.28> initium vitae aqua et panis et vestimentum et domus protegens turpitudinem;
<Vulgate Sirach.29.29> melior victus pauperis sub tegimen asserum quam epulae splendidae in peregre sine domicilio;
<Vulgate Sirach.29.30> super minimum et magnum placeat tibi et inproperium peregrinationis non audies;
<Vulgate Sirach.29.31> vita nequa hospitandi de domo in domum et ubi hospitabitur non fiducialiter aget nec aperiet os;
<Vulgate Sirach.29.32> hospitabit et pascet et potabit ingratos et ad haec amara audiet;
<Vulgate Sirach.29.33> transi hospes et orna mensam et quae in manu habes ciba ceteros;
<Vulgate Sirach.29.34> exi a facie honoris amicorum meorum necessitudine domus meae hospitio mihi factus est frater;
<Vulgate Sirach.29.35> gravia haec homini habenti sensum correptio domus et inproperium feneratoris;
<Vulgate Sirach.30.1> de filiis qui diligit filium suum adsiduat illi flagella ut laetetur in novissimo suo;
<Vulgate Sirach.30.2> qui docet filium suum laudabitur in illo et in medio domesticorum in illo gloriabitur;
<Vulgate Sirach.30.3> qui docet filium suum in zelum mittit inimicum et in medio amicorum gloriabitur in illo;
<Vulgate Sirach.30.4> mortuus est pater illius et quasi non est mortuus similem enim reliquit sibi post se;
<Vulgate Sirach.30.5> in vita ipsius vidit et laetatus est in illo in obitu illius non est contristatus nec confusus est coram inimicis;
<Vulgate Sirach.30.6> reliquit enim defensorem domus et amicis reddentem gratiam;
<Vulgate Sirach.30.7> pro animabus filiorum conligabit vulnera sua et super omnem vocem turbabuntur viscera eius;
<Vulgate Sirach.30.8> equus indomitus evadit durus et filius remissus evadit praeceps;
<Vulgate Sirach.30.9> lacta filium et paventem te faciet lude cum eo et contristabit te;
<Vulgate Sirach.30.10> non conrideas illi ne doleas et in novissimo obstupescent dentes tui;
<Vulgate Sirach.30.11> non des illi potestatem in iuventute et ne despicias cogitatus illius;
<Vulgate Sirach.30.12> curva cervicem eius in iuventute et tunde latera illius dum infans est ne forte induret et non credat tibi et erit tibi dolor animae;
<Vulgate Sirach.30.13> doce filium tuum et operare in illum ne in turpitudinem illius offendas;
<Vulgate Sirach.30.14> melior est pauper sanus et fortis viribus quam dives inbecillis et flagellatus malitia;
<Vulgate Sirach.30.15> salus animae in sanctitate iustitiae et melior omni auro et argento et corpus validum quam census inmensus;
<Vulgate Sirach.30.16> non est census super censum salutis corporis et non est oblectatio super cordis gaudium;
<Vulgate Sirach.30.17> melior est mors quam vita amara et requies aeterna quam languor perseverans;
<Vulgate Sirach.30.18> bona absconsa in ore cluso quasi adpositiones epularum circumpositae sepulchro;
<Vulgate Sirach.30.19> quid proderit libatio idolo nec enim manducat nec odorabitur;
<Vulgate Sirach.30.20> sic qui effugatur a Domino et portans mercedes iniquitatis;
<Vulgate Sirach.30.21> videns oculis et ingemescens sicut spado conplectens virginem et suspirans;
<Vulgate Sirach.30.22> tristitiam non des animae tuae et non adfligas temet ipsum in consilio tuo;
<Vulgate Sirach.30.23> iucunditas cordis haec est vita hominis et thesaurus sine defectione sanctitatis et exultatio viri est longevitas;
<Vulgate Sirach.30.24> miserere animae tuae placens Deo et contine et congrega cor tuum in sanctitate eius et tristitiam longe expelle a te;
<Vulgate Sirach.30.25> multos enim occidit tristitia et non est utilitas in illa;
<Vulgate Sirach.30.26> zelus et iracundia minuit dies et ante tempus senectam adducit cogitatus;
<Vulgate Sirach.30.27> splendidum cor bonum in epulis epulae enim illius diligenter fiunt;
<Vulgate Sirach.31.1> vigilia honestatis tabefacit carnes et cogitatus illius auferet somnum;
<Vulgate Sirach.31.2> cogitatus praesentiae avertit sensum et infirmitas gravis sobriam facit animam;
<Vulgate Sirach.31.3> laboravit dives in congregatione substantiae et in requie sua replebitur bonorum suorum;
<Vulgate Sirach.31.4> laboravit pauper in diminutione victus et in fine inops fit;
<Vulgate Sirach.31.5> qui aurum diligit non iustificabitur et qui insequitur consumptionem replebitur ex ea;
<Vulgate Sirach.31.6> multi dati sunt in auri casus et facta est in facie ipsius perditio illorum;
<Vulgate Sirach.31.7> lignum offensionis est aurum sacrificantium vae illis qui sectantur illud et omnis inprudens deperiet in illo;
<Vulgate Sirach.31.8> beatus dives qui inventus est sine macula et qui post aurum non abiit nec speravit in pecunia et thesauris;
<Vulgate Sirach.31.9> quis est hic et laudabimus eum fecit enim mirabilia in vita sua;
<Vulgate Sirach.31.10> quis probatus est in illo et perfectus est et erit illi in gloria aeterna qui potuit transgredi et non est transgressus et facere mala et non fecit;
<Vulgate Sirach.31.11> ideo stabilita sunt bona illius in Deo et elemosynas illius enarrabit ecclesia sanctorum;
<Vulgate Sirach.31.12> de continentia supra mensam magnam sedisti non aperias super illam faucem tuam prior;
<Vulgate Sirach.31.13> non dicas simulata sunt quae super illa sunt;
<Vulgate Sirach.31.14> memento quoniam malum oculus nequa;
<Vulgate Sirach.31.15> nequius oculo quid creatum est ideo ab omni facie sua lacrimabitur cum viderit;
<Vulgate Sirach.31.16> ne extendas manum tuam prior et invidia contaminatus obrubescas;
<Vulgate Sirach.31.17> nec conprimaris in convivio;
<Vulgate Sirach.31.18> intellege proximi tui ex te ipso;
<Vulgate Sirach.31.19> utere quasi homo frugi quae tibi adponuntur et non cum manducas multum odio habearis;
<Vulgate Sirach.31.20> cessa prior causa disciplinae et noli nimius esse ne forte offendas;
<Vulgate Sirach.31.21> et si in medio multorum sedisti prior illis non extendas manum tuam nec prior poscas bibere;
<Vulgate Sirach.31.22> quam sufficiens est homini erudito vinum exiguum et in dormiendo non laborabis ab illo et non senties dolorem;
<Vulgate Sirach.31.23> vigilia et cholera et tortura viro infrunito;
<Vulgate Sirach.31.24> somnus sanitatis in homine parco dormiet usque in mane et anima illius cum ipso delectabitur;
<Vulgate Sirach.31.25> et si coactus fueris in edendo multum surge e medio et vome et refrigerabit te et non adduces corpori tuo infirmitates;
<Vulgate Sirach.31.26> audi me fili et ne spernas me et in novissimo invenies mea verba;
<Vulgate Sirach.31.27> in omnibus operibus tuis esto velox et omnis infirmitas non occurret tibi;
<Vulgate Sirach.31.28> splendidum in panibus benedicent labia multorum et testimonium veritatis illius fidele;
<Vulgate Sirach.31.29> in nequissimo pane murmurabit civitas et testimonium nequitiae illius verum est;
<Vulgate Sirach.31.30> diligentes in vino noli provocare multos enim exterminavit vinum;
<Vulgate Sirach.31.31> ignis probat ferrum durum sic vinum corda superborum arguet in ebrietate potatum;
<Vulgate Sirach.31.32> aequavit in vita vinum hominibus si bibas illud moderate eris sobrius;
<Vulgate Sirach.31.33> quae est vita quae minuitur vino;
<Vulgate Sirach.31.34> quid defraudat vitam mors;
<Vulgate Sirach.31.35> vinum in iucunditate creatum est non in ebrietate ab initio;
<Vulgate Sirach.31.36> exultatio animae et cordis vinum moderate potatum;
<Vulgate Sirach.31.37> sanitas est et corpori et animae;
<Vulgate Sirach.31.38> vinum multum potatum inritationem et iram et ruinas multas facit;
<Vulgate Sirach.31.39> amaritudo animae vinum multum potatum;
<Vulgate Sirach.31.40> ebrietatis animositas inprudentis offensio minorans virtutem et faciens vulnera;
<Vulgate Sirach.31.41> in convivio vini non arguas proximum et non despicias eum in iucunditate illius;
<Vulgate Sirach.31.42> verba inproperii non dicas illi et non premas illum in repetendo;
<Vulgate Sirach.32.1> rectorem te posuerunt noli extolli esto in illis quasi unus ex ipsis;
<Vulgate Sirach.32.2> curam illorum habe et sic conside et omni cura tua explicita recumbe;
<Vulgate Sirach.32.3> ut laeteris propter illos et ornamentum gratiae accipias coronam et dignationem consequaris conrogationis;
<Vulgate Sirach.32.4> loquere maior natu decet enim te;
<Vulgate Sirach.32.5> primum verbum diligenti scientiam et non inpedias musica;
<Vulgate Sirach.32.6> ubi auditus est non effundas sermonem et inportune noli extolli in sapientia tua;
<Vulgate Sirach.32.7> gemmula carbunculi in ornamento auri et conparatio musicorum in convivio vini;
<Vulgate Sirach.32.8> sicut in fabricatione auri signum est zmaragdi sic numerus musicorum in iucundo et moderato vino;
<Vulgate Sirach.32.9> audi tacens et pro reverentia accedet tibi bona gratia;
<Vulgate Sirach.32.10> adulescens loquere in tua causa vix;
<Vulgate Sirach.32.11> si bis interrogatus fueris habeat caput responsum tuum;
<Vulgate Sirach.32.12> in multis esto quasi inscius et audi tacens simul et quaerens;
<Vulgate Sirach.32.13> in medio magnatorum non praesumas et ubi sunt senes non multum loquaris;
<Vulgate Sirach.32.14> ante grandinem praeibit coruscatio et pro reverentia accedet tibi bona gratia;
<Vulgate Sirach.32.15> et hora surgendi non te trices praecurre autem prior in domum tuam et illic avocare et illic lude;
<Vulgate Sirach.32.16> et age conceptiones tuas et non in delictis et verbo superbo;
<Vulgate Sirach.32.17> et super his omnibus benedicito Dominum qui fecit te et inebriantem te ab omnibus bonis suis;
<Vulgate Sirach.32.18> qui timet Deum excipiet doctrinam eius et qui vigilaverint ad illum invenient benedictionem;
<Vulgate Sirach.32.19> qui quaerit legem replebitur ab ea et qui insidiose agit scandalizabitur in ea;
<Vulgate Sirach.32.20> qui timent Dominum invenient iudicium iustum et iustitias quasi lucem accendent;
<Vulgate Sirach.32.21> peccator homo devitabit correptionem et secundum voluntatem suam inveniet conparationem;
<Vulgate Sirach.32.22> vir consilii non disperiet intellegentia alienus et superbus non pertimescit timorem;
<Vulgate Sirach.32.23> etiam postquam fecit cum eo sine consilio et suis insectationibus arguetur;
<Vulgate Sirach.32.24> fili sine consilio nihil facias et post factum non paeniteberis;
<Vulgate Sirach.32.25> in via ruinae non eas et non offendes in lapides ne credas te viae laboriosae ne ponas animae tuae scandalum;
<Vulgate Sirach.32.26> et a filiis tuis cave et a domesticis tuis adtende;
<Vulgate Sirach.32.27> in omni opere crede ex fide animae tuae haec est enim conservatio mandatorum;
<Vulgate Sirach.32.28> qui credit Deo adtendit mandatis et qui confident in illo non minorabuntur;
<Vulgate Sirach.33.1> timenti Dominum non occurrent mala sed in temptatione Deus illum conservat et liberabit a malis;
<Vulgate Sirach.33.2> sapiens non odit mandata et iustitias et non inludetur quasi in procella navis;
<Vulgate Sirach.33.3> homo sensatus credit legi Dei et lex illi fidelis;
<Vulgate Sirach.33.4> qui interrogationem manifestat parabit verbum et sic deprecatus exaudietur et conservabit disciplinam et tunc respondebit;
<Vulgate Sirach.33.5> praecordia fatui quasi rota carri et quasi axis versatilis cogitatus illius;
<Vulgate Sirach.33.6> equus admissarius sicut amicus subsannator sub omni suprasedenti hinnit;
<Vulgate Sirach.33.7> quare dies diem superat et iterum lux lucem et annus annum a sole;
<Vulgate Sirach.33.8> a Domini scientia separati sunt facto sole et praeceptum custodiente;
<Vulgate Sirach.33.9> et inmutavit tempora et dies festos ipsorum et in illis dies festos celebraverunt ad horam;
<Vulgate Sirach.33.10> ex ipsis exaltavit et magnificavit Deus et ex ipsis posuit in numerum dierum et homines omnes de solo et ex terra unde creatus est Adam;
<Vulgate Sirach.33.11> in multitudine disciplinae Domini separavit eos et inmutavit vias eorum;
<Vulgate Sirach.33.12> et ex ipsis benedixit et exaltavit et ex ipsis sanctificavit et ad se adplicavit et ex ipsis maledixit et humiliavit et convertit illos a separatione ipsorum;
<Vulgate Sirach.33.13> quasi lutum figuli in manus ipsius plasmare illud et disponere;
<Vulgate Sirach.33.14> omnes viae eius secundum dispositionem eius sic homo in manu illius qui se fecit reddet illis secundum iudicium suum;
<Vulgate Sirach.33.15> contra malum bonum est et contra mortem vita sic et contra virum iustum peccator et sic intuere in omnia opera Altissimi duo duo unum contra unum;
<Vulgate Sirach.33.16> et ego novissimus vigilavi et quasi qui colligit acinos post vindemiatores;
<Vulgate Sirach.33.17> in benedictione Dei et ipse speravi et quasi qui vindemiat replevi torcular;
<Vulgate Sirach.33.18> respicite quoniam non soli mihi laboravi sed omnibus exquirentibus disciplinam;
<Vulgate Sirach.33.19> audite me magnati et omnes populi et rectores ecclesiae auribus percipite;
<Vulgate Sirach.33.20> filio et mulieri fratri et amico non des potestatem super te in vita tua non dederis alio possessionem tuam ne forte paeniteat te et depreceris pro illis;
<Vulgate Sirach.33.21> dum adhuc superes et adspiras non inmutabit te omnis caro;
<Vulgate Sirach.33.22> melius est enim ut filii tui te rogent quam te respicere in manus filiorum tuorum;
<Vulgate Sirach.33.23> in omnibus operibus tuis praecellens esto;
<Vulgate Sirach.33.24> ne dederis maculam in gloriam tuam in die consummationis dierum vitae tuae et in tempore exitus tui distribue hereditatem tuam;
<Vulgate Sirach.33.25> cibaria et virga et onus asino panis et disciplina et opus servo;
<Vulgate Sirach.33.26> operatur in disciplina et quaerit requiescere laxa manus illi et quaerit libertatem;
<Vulgate Sirach.33.27> iugum et lorum curvant collum durum et servum inclinant operationes adsiduae;
<Vulgate Sirach.33.28> servo malivolo tortura et conpedes mitte illum in operatione ne vacet;
<Vulgate Sirach.33.29> multam enim malitiam docuit otiositas;
<Vulgate Sirach.33.30> in opera constitue eum sic enim condecet illi quod si non obaudierit grava illum conpedibus et non amplifices super omnem carnem verum sine iudicio nihil facias grave;
<Vulgate Sirach.33.31> si est tibi servus sit tibi quasi anima tua quasi fratrem sic eum tracta quoniam in sanguine animae parasti eum;
<Vulgate Sirach.33.32> si laeseris illum iniuste;
<Vulgate Sirach.33.33> et extollens discesserit quem quaeres et in qua via quaeras illum nescis;
<Vulgate Sirach.34.1> vana spes et mendacium insensato viro et somnia extollunt inprudentes;
<Vulgate Sirach.34.2> quasi qui adprehendit umbram et persequitur ventum sic et qui adtendit ad visa mendacia;
<Vulgate Sirach.34.3> hoc secundum hoc visio somniorum ante faciem hominis similitudo hominis;
<Vulgate Sirach.34.4> ab inmundo quid mundabitur et a mendace quid verum dicetur;
<Vulgate Sirach.34.5> divinatio erroris et auguria mendacia et somnia malefacientium vanitas est;
<Vulgate Sirach.34.6> et sicut parturientis cor tuum fantasiam patitur nisi ab Altissimo fuerit emissa visitatio ne dederis in illis cor tuum;
<Vulgate Sirach.34.7> multos enim errare fecerunt somnia et exciderunt sperantes in illis;
<Vulgate Sirach.34.8> sine mendacio consummabitur verbum et sapientia in ore fidelis conplanabitur;
<Vulgate Sirach.34.9> qui non temptatus est quid scit vir in multis expertus cogitavit multa et qui multa didicit enarrabit intellectum;
<Vulgate Sirach.34.10> qui non est expertus pauca recognoscit qui autem in multis factus est multiplicabit malitiam;
<Vulgate Sirach.34.11> [];
<Vulgate Sirach.34.12> multa vidi errando et plurimas verborum consuetudines;
<Vulgate Sirach.34.13> aliquotiens usque ad mortem periclitatus sum horum causa et liberatus sum gratia Dei;
<Vulgate Sirach.34.14> spiritus timentium Deum quaeretur et in respectu illius benedicentur;
<Vulgate Sirach.34.15> spes enim illorum in salvantem illos et oculi Dei in diligentes se;
<Vulgate Sirach.34.16> qui timet Dominum nihil trepidabit et non pavebit quoniam ipse est spes eius;
<Vulgate Sirach.34.17> timentis Dominum beata est anima eius;
<Vulgate Sirach.34.18> ad quem respicit et quis est fortitudo eius;
<Vulgate Sirach.34.19> oculi Domini super timentes eum protector potentiae firmamentum virtutis tegimen ardoris et umbraculum meridiani;
<Vulgate Sirach.34.20> et precatio offensionis et adiutorium casus exaltans animam et inluminans oculos dans sanitatem vitam et benedictionem;
<Vulgate Sirach.34.21> immolans ex iniquo oblatio est maculata et non sunt beneplacitae subsannationes iniustorum;
<Vulgate Sirach.34.22> Dominus solus sustinentibus se in via veritatis et iustitiae;
<Vulgate Sirach.34.23> dona iniquorum non probat Altissimus in oblationibus iniquorum nec in multitudine sacrificiorum eorum propitiabitur peccatis;
<Vulgate Sirach.34.24> qui offert sacrificium ex substantia pauperum quasi qui victimat filium in conspectu patris sui;
<Vulgate Sirach.34.25> panis egentium vita pauperis est qui defraudat illum homo sanguinis;
<Vulgate Sirach.34.26> qui aufert in sudore panem quasi qui occidit proximum suum;
<Vulgate Sirach.34.27> qui effundit sanguinem et qui fraudem facit mercedem mercennario;
<Vulgate Sirach.34.28> unus aedificans et unus destruens quid prodest illis nisi labor;
<Vulgate Sirach.34.29> unus orans et unus maledicens cuius vocem exaudiet Deus;
<Vulgate Sirach.34.30> qui baptizatur a mortuo et iterum tangit illum quid proficit lavatione illius;
<Vulgate Sirach.34.31> sic homo qui ieiunat in peccatis suis et iterum eadem faciens quid proficit humiliando se orationem illius quis exaudiet;
<Vulgate Sirach.35.1> qui conservat legem multiplicat orationem;
<Vulgate Sirach.35.2> sacrificium salutare adtendere mandatis et discedere ab omni iniquitate;
<Vulgate Sirach.35.3> et deprecatio recedere ab iniustitia;
<Vulgate Sirach.35.4> [];
<Vulgate Sirach.35.5> [];
<Vulgate Sirach.35.6> non apparebis ante conspectum Dei vacuus;
<Vulgate Sirach.35.7> haec enim omnia propter mandatum Domini fiunt;
<Vulgate Sirach.35.8> oblatio iusti inpinguat altare et odor suavitatis est in conspectu Altissimi;
<Vulgate Sirach.35.9> sacrificium iusti acceptum est et memoriam eius non obliviscetur Dominus;
<Vulgate Sirach.35.10> bono animo gloriam redde Deo et non minuas primitias manuum tuarum;
<Vulgate Sirach.35.11> in omni dato hilarem fac vultum tuum et in exultatione sanctifica decimas tuas;
<Vulgate Sirach.35.12> da Altissimo secundum datum eius et in bono oculo ad inventionem fac manuum tuarum;
<Vulgate Sirach.35.13> quoniam Dominus retribuens est et septies tantum reddet tibi;
<Vulgate Sirach.35.14> noli offerre munera prava non enim suscipiet illa;
<Vulgate Sirach.35.15> et noli inspicere sacrificium iniustum quoniam Dominus iudex est et non est apud illum gloria personae;
<Vulgate Sirach.35.16> non accipiet Dominus personam in pauperem et precationem laesi exaudiet;
<Vulgate Sirach.35.17> non despiciet preces pupilli nec viduam si effundat loquellam gemitus;
<Vulgate Sirach.35.18> nonne lacrima ad maxillam descendit et exclamatio;
<Vulgate Sirach.35.19> a maxilla ascendit et Dominus exauditor delectans in illis;
<Vulgate Sirach.35.20> qui adorat Deum in oblectatione suscipietur et precatio illius usque ad nubes propinquabit;
<Vulgate Sirach.35.21> oratio humiliantis se nubes penetrabit et donec propinquet non conrogabitur et non discedet donec aspiciat Altissimus;
<Vulgate Sirach.35.22> et Dominus non longinquabit sed iudicabit iustos et faciet iudicium et Fortissimus non habebit in illis patientiam ut contribulet dorsum ipsorum;
<Vulgate Sirach.35.23> et gentibus reddet vindictam donec tollat plenitudinem superborum et sceptra iniquorum contribulet;
<Vulgate Sirach.35.24> donec reddat hominibus secundum actus suos et secundum opera Adae et secundum praesumptionem illius;
<Vulgate Sirach.35.25> donec iudicet iudicium plebis suae et oblectabit iustos misericordia sua;
<Vulgate Sirach.35.26> speciosa misericordia Dei in tempore tribulationis quasi nubes pluviae in tempore siccitatis;
<Vulgate Sirach.36.1> miserere nostri Deus omnium et respice nos et ostende nobis lucem miserationum tuarum;
<Vulgate Sirach.36.2> et inmitte timorem tuum super gentes quae non exquisierunt te et cognoscant quia non est Deus nisi tu ut enarrent magnalia tua;
<Vulgate Sirach.36.3> adleva manum tuam super gentes alienas ut videant potentiam tuam;
<Vulgate Sirach.36.4> sicut enim in conspectu eorum sanctificatus es in nobis sic in conspectu nostro magnificaberis in illis;
<Vulgate Sirach.36.5> ut cognoscant te sicut et nos agnovimus quoniam non est Deus praeter te Domine;
<Vulgate Sirach.36.6> innova signa et inmuta mirabilia;
<Vulgate Sirach.36.7> glorifica manum et brachium dextrum;
<Vulgate Sirach.36.8> excita furorem et effunde iram;
<Vulgate Sirach.36.9> extolle adversarium et adflige inimicum;
<Vulgate Sirach.36.10> festina tempus et memento finis ut enarrent mirabilia tua;
<Vulgate Sirach.36.11> in ira flammae devoretur qui salvatur et qui pessimant plebem tuam inveniant perditionem;
<Vulgate Sirach.36.12> contere caput principum inimicorum dicentium non est alius praeter nos;
<Vulgate Sirach.36.13> congrega omnes tribus Iacob et cognoscant quia non est Deus nisi tu ut enarrent magnalia tua et hereditabis eos sicut ab initio;
<Vulgate Sirach.36.14> miserere plebi tuae super quam invocatum est nomen tuum et Israhel quem coaequasti primogenito tuo;
<Vulgate Sirach.36.15> miserere civitati sanctificationis tuae Hierusalem civitati requiei tuae;
<Vulgate Sirach.36.16> reple Sion inenarrabilibus verbis tuis et gloria tua populum tuum;
<Vulgate Sirach.36.17> da testimonium quia ab initio creaturae tuae sunt et suscita precationes quas locuti sunt in nomine tuo prophetae priores;
<Vulgate Sirach.36.18> da mercedem sustinentibus te ut prophetae tui fideles inveniantur et exaudi orationes servorum tuorum;
<Vulgate Sirach.36.19> secundum benedictionem Aaron de populo tuo et dirige nos in via iustitiae et sciant omnes qui inhabitant terram quia tu es Deus conspector saeculorum;
<Vulgate Sirach.36.20> omnem escam manducabit venter et est cibus cibo melior;
<Vulgate Sirach.36.21> fauces contingit cibum ferae et cor sensatum verba mendacia;
<Vulgate Sirach.36.22> cor pravum dabit tristitiam et homo peritus resistet illi;
<Vulgate Sirach.36.23> omnem masculum excipiet mulier et est filia melior filiae;
<Vulgate Sirach.36.24> species mulieris exhilarat faciem viri sui et super omnem concupiscentiam hominis superducit desiderium;
<Vulgate Sirach.36.25> si est lingua curationis et mitigationis misericordiae non est vir illius contra filios hominum;
<Vulgate Sirach.36.26> qui possidet mulierem inchoat possessionem adiutorium contra illum est et columna ut requies;
<Vulgate Sirach.36.27> ubi non est sepis diripietur possessio et ubi non est mulier gemescit egens;
<Vulgate Sirach.36.28> cui credit qui non habet nidum et deflectens ubicumque obscuraverit quasi succinctus latro exiliens de civitate in civitatem;
<Vulgate Sirach.37.1> omnis amicus dicet et ego amicitiam copulavi sed est amicus solo nomine amicus nonne tristitia inest usque ad mortem;
<Vulgate Sirach.37.2> sodalis autem et amicus ad inimicitiam convertentur;
<Vulgate Sirach.37.3> o praesumptio nequissima unde creata es cooperire aridam malitiam et dolositatem illius;
<Vulgate Sirach.37.4> sodalis amico coniucundatur in oblectatione et in tempore tribulationis adversarius erit;
<Vulgate Sirach.37.5> sodalis amico condolet causa ventris et contra hostem accipiet scutum;
<Vulgate Sirach.37.6> non obliviscaris amici tui in animo tuo et non inmemor sis illius in operibus tuis;
<Vulgate Sirach.37.7> noli consiliari cum socero tuo et a zelantibus te absconde consilium;
<Vulgate Sirach.37.8> omnis consiliarius prodit consilium sed est consiliarius in semet ipso;
<Vulgate Sirach.37.9> a consiliario serva animam tuam prius scito quae sit illius necessitas et ipse enim animo suo cogitabit;
<Vulgate Sirach.37.10> ne forte mittat sudem in terram et dicat tibi;
<Vulgate Sirach.37.11> bona est via tua et stet e contrario videre quid tibi eveniat;
<Vulgate Sirach.37.12> cum viro inreligioso tracta de sanctitate et cum iniusto de iustitia et cum muliere de ea quae aemulatur cum timido de bello cum negotiatore de traiecticio cum emptore de venditione cum viro livido de gratiis agendis;
<Vulgate Sirach.37.13> cum impio de pietate cum inhonesto de honestate cum operario agri de omni opere;
<Vulgate Sirach.37.14> cum operario annuali de consummatione anni cum servo pigro de multa operatione non adtendas his in omni consilio;
<Vulgate Sirach.37.15> cum viro sancto adsiduus esto quemcumque cognoveris observantem timorem Dei;
<Vulgate Sirach.37.16> cuius anima est secundum animam tuam quicumque titubaverit in tenebris non condolebit tibi;
<Vulgate Sirach.37.17> et cor boni consilii statue non est enim tibi aliud pluris illo;
<Vulgate Sirach.37.18> anima viri sancti enuntiat aliquando vera quam septem circumspectores sedentes ad speculandum;
<Vulgate Sirach.37.19> et in his omnibus deprecare Altissimum ut dirigat in veritate viam tuam;
<Vulgate Sirach.37.20> ante omnem operam verbum verax praecedat te et ante omnem actum consilium stabile;
<Vulgate Sirach.37.21> verbum nequa inmutabit cor quattuor partes oriuntur bonum et malum vita et mors et dominatrix illorum est adsidua lingua;
<Vulgate Sirach.37.22> vir peritus multos erudivit et animae suae suavis est;
<Vulgate Sirach.37.23> qui sofistice loquitur odibilis est omni re defraudabitur;
<Vulgate Sirach.37.24> non est enim data illi a Domino gratia omni enim sapientia defraudatus est;
<Vulgate Sirach.37.25> est sapiens animae suae sapiens et fructus sensus illius laudabilis;
<Vulgate Sirach.37.26> vir sapiens plebem suam erudit et fructus sensus eius fideles sunt;
<Vulgate Sirach.37.27> vir sapiens implebitur benedictione et videntes illum laudabunt;
<Vulgate Sirach.37.28> vita viri in numero dierum dies autem Israhel innumerabiles sunt;
<Vulgate Sirach.37.29> sapiens in populo hereditabit honorem et nomen illius erit vivens in aeternum;
<Vulgate Sirach.37.30> fili in vita tua tempta animam tuam et si fuerit nequam non des illi potestatem;
<Vulgate Sirach.37.31> non enim omnia omnibus expediunt et non omni animae omne genus placet;
<Vulgate Sirach.37.32> noli avidus esse in omni epulatione et non te effundas super omnem escam;
<Vulgate Sirach.37.33> in multis enim escis erit infirmitas et aplestia adpropinquabit usque ad cholera;
<Vulgate Sirach.37.34> propter aplestiam multi obierunt qui autem abstinens est adiciet vitam;
<Vulgate Sirach.38.1> honora medicum propter necessitatem etenim illum creavit Altissimus;
<Vulgate Sirach.38.2> a Deo est omnis medella et a rege accipiet dationem;
<Vulgate Sirach.38.3> disciplina medici exaltabit caput illius et in conspectu magnatorum conlaudabitur;
<Vulgate Sirach.38.4> Altissimus creavit de terra medicinam et vir prudens non abhorrebit illi;
<Vulgate Sirach.38.5> nonne a ligno indulcata est amara aqua;
<Vulgate Sirach.38.6> ad agnitionem hominum virtutis illorum et dedit homini scientiam Altissimus honorari in mirabilibus suis;
<Vulgate Sirach.38.7> in his curans mitigavit dolorem et unguentarius facit pigmentum suavitatis et unctiones conficiet suavitatis et non consummabuntur opera eius;
<Vulgate Sirach.38.8> pax enim Dei super faciem terrae;
<Vulgate Sirach.38.9> fili in tua infirmitate non despicias sed ora ad Dominum et ipse curabit te;
<Vulgate Sirach.38.10> averte a delicto et dirige manus et ab omni delicto munda cor tuum;
<Vulgate Sirach.38.11> da suavitatem et memoriam similaginis et inpingua oblationem et da locum medico;
<Vulgate Sirach.38.12> etenim illum Dominus creavit et non discedat a te quoniam opera eius sunt necessaria;
<Vulgate Sirach.38.13> est enim tempus quando in manus eorum incurras;
<Vulgate Sirach.38.14> ipsi vero Dominum deprecabuntur ut dirigat requiem eorum et sanitatem propter conversationem illorum;
<Vulgate Sirach.38.15> qui delinquit in conspectu eius qui fecit eum incidat in manus medici;
<Vulgate Sirach.38.16> fili in mortuum produc lacrimas et quasi dira passus incipe plorare et secundum iudicium contine corpus illius et non despicias sepulturam illius;
<Vulgate Sirach.38.17> propter delaturam amare fer luctum illius uno die et consolare propter tristitiam;
<Vulgate Sirach.38.18> [];
<Vulgate Sirach.38.19> a tristitia enim festinat mors et cooperiet virtutem et tristitia cordis flectet cervicem;
<Vulgate Sirach.38.20> in abductione permanet tristitia et substantia inopis secundum cor eius;
<Vulgate Sirach.38.21> non dederis in tristitia cor tuum sed repelle eam a te et memento novissimorum;
<Vulgate Sirach.38.22> noli oblivisci neque enim est conversio et huic nihil proderis et te ipsum pessimabis;
<Vulgate Sirach.38.23> memor esto iudicii mei sic enim erit et tuum mihi heri et tibi hodie;
<Vulgate Sirach.38.24> in requie mortui requiescere fac memoriam eius et consolare illum in exitu spiritus sui;
<Vulgate Sirach.38.25> sapientiam scribe in tempore vacuitatis et qui minoratur actu sapientiam percipiet qua sapientia replebitur;
<Vulgate Sirach.38.26> qui tenet aratrum et non gloriatur in iaculo stimulo boves agit et conversatur in operibus eorum et narratio eius in filiis taurorum;
<Vulgate Sirach.38.27> cor suum dabit ad versandos sulcos et vigilia eius in sagina vaccarum;
<Vulgate Sirach.38.28> sic omnis faber et architectus qui noctem tamquam diem transigit qui sculpit signacula sculptilia et adsiduitas eius variat picturam cor suum dabit in similitudinem picturae et vigilia sua perficit opus;
<Vulgate Sirach.38.29> sic faber ferrarius sedens iuxta incudem et considerans opus ferri vapor ignis uret carnes eius et in calore fornacis concertatur;
<Vulgate Sirach.38.30> vox mallei innovabit aurem eius et contra similitudinem vasi oculi eius;
<Vulgate Sirach.38.31> cor suum dabit in consummationem operum et vigilia sua ornabit in consummatione;
<Vulgate Sirach.38.32> sic figulus sedens ad opus suum convertens pedibus suis rotam qui in sollicitudine positus est semper propter opus suum et innumera est omnis operatio eius;
<Vulgate Sirach.38.33> in brachio suo formabit lutum et ante pedes suos curvabit virtutem suam;
<Vulgate Sirach.38.34> cor suum dabit ut consummet linitionem et vigilia sua mundabit fornacem;
<Vulgate Sirach.38.35> omnes hi in manibus suis speraverunt et unusquisque in arte sua sapiens est;
<Vulgate Sirach.38.36> sine his omnibus non aedificatur civitas;
<Vulgate Sirach.38.37> et non inhabitabunt nec inambulabunt et in ecclesiam non transilient;
<Vulgate Sirach.38.38> super sellam iudicis non sedebunt et testamentum iudicii non intellegent neque palam facient disciplinam et iudicium et in parabolis non invenientur;
<Vulgate Sirach.38.39> sed creaturam aevi confirmabunt et deprecatio illorum in operatione artis adcommodantes animam suam et conquirentes in lege Altissimi;
<Vulgate Sirach.39.1> sapientiam omnium antiquorum exquiret et in prophetiis vacabit;
<Vulgate Sirach.39.2> narrationem virorum nominatorum conservabit et in versutias parabolarum simul introibit;
<Vulgate Sirach.39.3> occulta proverbiorum exquiret et in absconditis parabolarum conversabitur;
<Vulgate Sirach.39.4> in medio magnatorum ministrabit et in conspectu praesidis apparebit;
<Vulgate Sirach.39.5> in terram alienarum gentium pertransiet bona enim et mala in hominibus temptavit;
<Vulgate Sirach.39.6> cor suum tradet ad vigilandum diluculo ad Dominum qui fecit illum et in conspectu Altissimi deprecabitur;
<Vulgate Sirach.39.7> aperiet os suum in oratione et pro delictis suis deprecabitur;
<Vulgate Sirach.39.8> si enim Dominus magnus voluerit spiritu intellegentiae replebit illum;
<Vulgate Sirach.39.9> et ipse tamquam imbres mittet eloquia sapientiae suae et in oratione confitebitur Domino;
<Vulgate Sirach.39.10> ipse diriget consilium eius et disciplinam et in absconditis suis consiliabitur;
<Vulgate Sirach.39.11> ipse palam faciet disciplinam doctrinae suae et in lege testamenti Domini gloriabitur;
<Vulgate Sirach.39.12> conlaudabunt multi sapientiam eius et usque in saeculum non delebitur;
<Vulgate Sirach.39.13> non recedet memoria eius et nomen eius requiretur a generatione in generationem;
<Vulgate Sirach.39.14> sapientiam eius enarrabunt gentes et laudem eius nuntiabit ecclesia;
<Vulgate Sirach.39.15> si inmanserit nomen derelinquet mille et si requieverit proderit illi;
<Vulgate Sirach.39.16> adhuc consiliabor ut enarrem ut furore enim repletus sum;
<Vulgate Sirach.39.17> in voce dicit obaudite me divini fructus et quasi rosa plantata super rivum aquarum fructificate;
<Vulgate Sirach.39.18> quasi libanus odorem suavitatis habete;
<Vulgate Sirach.39.19> florete flores quasi lilium date odorem et frondete in gratiam et conlaudate canticum et benedicite Dominum in operibus suis;
<Vulgate Sirach.39.20> date nomini eius magnificentiam et confitemini illi in voce labiorum vestrorum in canticis labiorum et cinyris et sic dicetis in confessione;
<Vulgate Sirach.39.21> opera Domini universa bona valde;
<Vulgate Sirach.39.22> in verbo eius stetit aqua sicut congeries et in sermone oris eius sicut exceptoria aquarum;
<Vulgate Sirach.39.23> quoniam in praecepto ipsius placor fit et non est minoratio in salute illius;
<Vulgate Sirach.39.24> opera omnis carnis coram illo et non est quicquam absconditum ab oculis eius;
<Vulgate Sirach.39.25> a saeculo usque in saeculum respicit et nihil est mirabile in conspectu eius;
<Vulgate Sirach.39.26> non est dicere quid est hoc aut quid est illud omnia enim in tempore suo quaerentur;
<Vulgate Sirach.39.27> benedictio illius quasi fluvius inundavit;
<Vulgate Sirach.39.28> et quomodo cataclysmus aridam inebriavit sic ira ipsius gentes quae non exquisierunt eum hereditabit;
<Vulgate Sirach.39.29> quomodo convertit aquas et siccata est terra et viae illius viis illorum directae sunt sic peccatoribus offensiones in ira eius;
<Vulgate Sirach.39.30> bona bonis creata sunt ab initio sic nequissimis bona et mala;
<Vulgate Sirach.39.31> initium necessariae rei vitae hominum aqua ignis et ferrum lac et panis similagineus et mel et botrus uvae et oleum et vestimentum;
<Vulgate Sirach.39.32> haec omnia sanctis in bona sic et impiis et peccatoribus in mala convertentur;
<Vulgate Sirach.39.33> sunt spiritus qui ad vindictam creati sunt et in furore suo confirmaverunt tormenta sua;
<Vulgate Sirach.39.34> in tempore consummationis effundent virtutem et furorem eius qui fecit illos confundent;
<Vulgate Sirach.39.35> ignis grando famis et mors omnia haec ad vindictam creata sunt;
<Vulgate Sirach.39.36> bestiarum dentes et scorpii et serpentes et romphea vindicans in exterminium impios;
<Vulgate Sirach.39.37> in mandatis eius epulabuntur et super terram in necessitatem praeparabuntur et in temporibus suis non praeterient verbum;
<Vulgate Sirach.39.38> propterea ab initio confirmatus et consiliatus sum et cogitavi et in scripta dimisi;
<Vulgate Sirach.39.39> omnia opera Domini bona et omne opus hora sua subministrabit;
<Vulgate Sirach.39.40> non est dicere hoc illo nequius est omnia enim in tempore suo conprobabuntur;
<Vulgate Sirach.39.41> et nunc in omni corde et ore conlaudate et benedicite nomen Domini;
<Vulgate Sirach.40.1> occupatio magna creata est omnibus hominibus et iugum grave super filios Adam a die exitus de ventre matris eorum usque in diem sepulturae in matrem omnium;
<Vulgate Sirach.40.2> cogitationes eorum et timores cordis adinventio expectationis et dies finitionis;
<Vulgate Sirach.40.3> residentes super sedem gloriosam usque ad humiliatum in terra et cinere;
<Vulgate Sirach.40.4> ab eo qui utitur hyacintho et portat coronam usque ad eum qui operitur lino crudo furor zelus tumultus fluctuatio et timor mortis iracundia perseverans et contentio;
<Vulgate Sirach.40.5> et in tempore refectionis in cubile somnus noctis inmutat scientiam eius;
<Vulgate Sirach.40.6> modicum tamquam nihil in requie et ab eo in somnis quasi in die respectus;
<Vulgate Sirach.40.7> conturbatus est in visu cordis sui tamquam qui evaserit in die belli in tempore salutis suae exsurrexit et admirans ad nullum timorem;
<Vulgate Sirach.40.8> cum omni carne ab homine usque ad pecus et super peccatores septuplum;
<Vulgate Sirach.40.9> ad haec mors sanguis contentio et romphea oppressiones famis et contritio et flagella;
<Vulgate Sirach.40.10> super iniquos creata sunt haec omnia et propter illos factus est cataclysmus;
<Vulgate Sirach.40.11> omnia quae de terra sunt in terram convertentur et aquae omnes in mare convertentur;
<Vulgate Sirach.40.12> omne munus et iniquitas delebitur et fides in saeculum stabit;
<Vulgate Sirach.40.13> substantiae iniustorum sicut fluvius siccabuntur et sicut tonitruum magnum in pluvia manebunt;
<Vulgate Sirach.40.14> in aperiendo manus suas laetabitur sic praevaricatores in consummatione tabescent;
<Vulgate Sirach.40.15> nepotes impiorum non multiplicabunt ramos et radices inmundae super cacumen petrae sonant;
<Vulgate Sirach.40.16> viriditas super omnem aquam et ad oram fluminis ante omnem faenum evelletur;
<Vulgate Sirach.40.17> gratia sicut paradisus in benedictionibus et misericordia in saeculo permanet;
<Vulgate Sirach.40.18> vita sibi sufficientis operarii condulcabitur et in ea invenies thesaurum;
<Vulgate Sirach.40.19> fili aedificatio civitatis confirmabit nomen et super haec mulier inmaculata conputatur;
<Vulgate Sirach.40.20> vinum et musica laetificant cor et super utraque dilectio sapientiae;
<Vulgate Sirach.40.21> tibiae et psalterium suavem faciunt melodiam et super utraque lingua suavis;
<Vulgate Sirach.40.22> gratiam et speciem desiderabit oculus tuus et super hoc viride sationis;
<Vulgate Sirach.40.23> amicus et sodalis in tempore convenientes et super utrosque mulier cum viro;
<Vulgate Sirach.40.24> fratres in adiutorium in tempore tribulationis et super eos misericordia liberabit;
<Vulgate Sirach.40.25> aurum et argentum constituet pedem et super utrumque consilium beneplacitum;
<Vulgate Sirach.40.26> facultates et virtutes exaltant cor et super haec timor Domini;
<Vulgate Sirach.40.27> non est in timore Domini minoratio et non est in eo inquirere adiutorium;
<Vulgate Sirach.40.28> timor Domini sicut paradisus benedictionis et super omnem gloriam operuerunt illum;
<Vulgate Sirach.40.29> fili in tempore vitae tuae ne indigeas melius est enim mori quam indigere;
<Vulgate Sirach.40.30> vir respiciens in mensam alienam non est vita eius in cogitatione victus alit enim animam suam cibis alienis;
<Vulgate Sirach.40.31> vir autem disciplinatus et eruditus custodiet se;
<Vulgate Sirach.40.32> in ore inprudentis condulcabitur inopia et in ventre eius ignis ardebit;
<Vulgate Sirach.41.1> o mors quam amara est memoria tua homini pacem habenti in substantiis suis;
<Vulgate Sirach.41.2> viro quieto et cuius viae directae sunt in omnibus et adhuc valenti accipere cibum;
<Vulgate Sirach.41.3> o mors bonum est iudicium tuum homini indigenti et qui minoratur viribus;
<Vulgate Sirach.41.4> defecto aetate et cui de omnibus cura est et incredibili qui perdit sapientiam;
<Vulgate Sirach.41.5> noli metuere iudicium mortis memento quae ante te fuerunt et quae superventura sunt tibi hoc iudicium a Domino omni carni;
<Vulgate Sirach.41.6> et quid superveniet in beneplacita Altissimi sive decem sive centum sive mille anni;
<Vulgate Sirach.41.7> non est enim in inferno accusatio vitae;
<Vulgate Sirach.41.8> filii abominationum fiunt filii peccatorum et qui conversantur secus domos impiorum;
<Vulgate Sirach.41.9> filiorum peccatorum periet hereditas et cum semine illorum adsiduitas obprobrii;
<Vulgate Sirach.41.10> de patre impio queruntur filii quoniam propter illum sunt in obprobrio;
<Vulgate Sirach.41.11> vae vobis viri impii qui dereliquistis legem Domini altissimi;
<Vulgate Sirach.41.12> et si nati fueritis in maledictione nascemini et si mortui fueritis in maledictione erit pars vestra;
<Vulgate Sirach.41.13> omnia quae de terra sunt in terram convertentur sic impii a maledicto in perditionem;
<Vulgate Sirach.41.14> luctus hominum in corpore ipsorum nomen autem impiorum delebitur;
<Vulgate Sirach.41.15> curam habe de bono nomine hoc enim magis permanebit tibi quam mille thesauri magni pretiosi;
<Vulgate Sirach.41.16> bonae vitae numerus dierum bonum autem nomen permanebit in aevo;
<Vulgate Sirach.41.17> disciplinam in pace conservate filii sapientia enim abscondita et thesaurus occultus quae utilitas in utrisque;
<Vulgate Sirach.41.18> melior est homo qui abscondit stultitiam suam quam homo qui abscondit sapientiam suam;
<Vulgate Sirach.41.19> verumtamen reveremini in his quae procedunt de ore meo;
<Vulgate Sirach.41.20> non est enim bonum omnem inreverentiam observare et non omnia omnibus beneplacent in fide;
<Vulgate Sirach.41.21> erubescite matrem et patrem de fornicatione et a praesidente et potente de mendacio;
<Vulgate Sirach.41.22> a principe et iudice de delicto a synagoga et plebe de iniquitate;
<Vulgate Sirach.41.23> a socio et amico de iniustitia de loco in quo habitas;
<Vulgate Sirach.41.24> de furto de veritate Dei et testamento de discubitu in panibus et ab offuscatione dati et accepti;
<Vulgate Sirach.41.25> a salutantibus de silentio a respectu mulieris fornicariae et ab aversione vultus cognati;
<Vulgate Sirach.41.26> ne avertas faciem a proximo tuo ab auferendo partem et non restituendo;
<Vulgate Sirach.41.27> ne respicias mulierem alieni viri et ne scruteris ancillam eius neque steteris ad lectum eius;
<Vulgate Sirach.41.28> ab amicis de sermonibus inproperii et cum dederis ne inproperes;
<Vulgate Sirach.42.1> non duplices sermonem auditus de revelatione sermonis absconditi et eris vere sine confusione et invenies gratiam in conspectu omnium hominum ne pro his omnibus confundaris et ne accipias personam ut delinquas;
<Vulgate Sirach.42.2> de lege Altissimi et testamento et de iudicio iustificare impium;
<Vulgate Sirach.42.3> de verbo sociorum et viatorum et de datione hereditatis amicorum;
<Vulgate Sirach.42.4> de aequalitate staterae et ponderum et de adquisitione multorum et paucorum;
<Vulgate Sirach.42.5> de correptione emptionis et negotiatorum et de multa disciplina filiorum servo pessimo latus sanguinare;
<Vulgate Sirach.42.6> super mulierem nequam bonum est signum;
<Vulgate Sirach.42.7> ubi manus multae sunt clude et quodcumque trades numera et adpende datum vero et acceptum omne describe;
<Vulgate Sirach.42.8> de disciplina insensati et fatui et de senioribus qui iudicantur ab adulescentibus et eris eruditus in omnibus et probabilis in conspectu omnium virorum;
<Vulgate Sirach.42.9> filia patri abscondita est vigilia et sollicitudo eius auferet somnum ne forte in adulescentia sua adultera efficiatur et commorata cum viro odibilis fiat;
<Vulgate Sirach.42.10> nequando polluatur in virginitate sua et in paternis suis gravida inveniatur ne forte cum viro commorata transgrediatur aut certe sterilis efficiatur;
<Vulgate Sirach.42.11> super filiam luxuriosam confirma custodiam nequando faciat te in obprobrium venire inimicis a detractatione in civitate et abiectione plebis et confundat te in multitudine populi;
<Vulgate Sirach.42.12> omni homini noli intendere in specie et in medio mulierum noli commorari;
<Vulgate Sirach.42.13> de vestimentis enim procedit tinea et a muliere iniquitas viri;
<Vulgate Sirach.42.14> melior est iniquitas viri quam benefaciens mulier et mulier confundens in obprobrium;
<Vulgate Sirach.42.15> memor ero igitur operum Domini et quae vidi adnuntiabo in sermonibus Domini opera eius;
<Vulgate Sirach.42.16> sol inluminans per omnia respexit et gloria Domini plenum est opus eius;
<Vulgate Sirach.42.17> nonne Dominus fecit sanctos enarrare omnia mirabilia sua quae confirmavit Dominus omnipotens stabiliri in gloria sua;
<Vulgate Sirach.42.18> abyssum et cor hominum investigavit et in astutia illorum excogitavit;
<Vulgate Sirach.42.19> cognovit enim Dominus omnem scientiam et inspexit in signum aevi adnuntians quae praeterierunt et quae superventura sunt revelans vestigia occultorum;
<Vulgate Sirach.42.20> non praeterit illum omnis cogitatus et non abscondit se ab eo ullus sermo;
<Vulgate Sirach.42.21> magnalia sapientiae suae decoravit qui est ante saeculum et usque in saeculum neque adiectum est;
<Vulgate Sirach.42.22> neque minuitur et non eget alicuius consilio;
<Vulgate Sirach.42.23> quam desiderabilia omnia opera eius et tamquam scintillam quam est considerare;
<Vulgate Sirach.42.24> omnia haec vivent et manent in saeculum et in omni necessitate omnia obaudiunt ei;
<Vulgate Sirach.42.25> omnia duplicia unum contra unum et non fecit quicquam deesse;
<Vulgate Sirach.42.26> uniuscuiusque confirmavit bona et quis satiabitur videns gloriam eius;
<Vulgate Sirach.43.1> altitudinis firmamentum pulchritudo est species caeli in visione gloriae;
<Vulgate Sirach.43.2> sol in aspectu adnuntians in exitu vas admirabile opus Excelsi;
<Vulgate Sirach.43.3> in meridiano exuret terram in conspectu ardoris eius quis poterit sustinere fornacem custodiens in operibus ardoris;
<Vulgate Sirach.43.4> tripliciter sol exurens montes radios igneos exsuflans et refulgens radiis suis obcaecat oculos;
<Vulgate Sirach.43.5> magnus Dominus qui fecit illum et in sermonibus eius festinavit iter;
<Vulgate Sirach.43.6> et luna in omnibus in tempore suo ostensio temporis et signum aevi;
<Vulgate Sirach.43.7> a luna signum diei festi luminare quod minuitur in consummatione;
<Vulgate Sirach.43.8> mensis secundum nomen eius est crescens admirabiliter in consummatione;
<Vulgate Sirach.43.9> vas castrorum in excelsis in firmamento caeli resplendens;
<Vulgate Sirach.43.10> species caeli gloriosa stellarum mundum inluminans in excelsis Dominus;
<Vulgate Sirach.43.11> in verbis Sancti stabunt ad iudicium et non exardescent in vigiliis suis;
<Vulgate Sirach.43.12> vide arcum et benedic qui fecit illum valde speciosus est in splendore suo;
<Vulgate Sirach.43.13> gyravit caelum in circuitu gloriae suae manus Excelsi aperuerunt illum;
<Vulgate Sirach.43.14> imperio suo adceleravit nivem et adcelerat coruscationes emittere iudicii sui;
<Vulgate Sirach.43.15> propterea aperti sunt thesauri et evolaverunt nebulae sicut aves;
<Vulgate Sirach.43.16> in magnitudine sua posuit nubes et confracti sunt lapides grandinis;
<Vulgate Sirach.43.17> in conspectu eius commovebuntur montes et in voluntate eius adspirabit notus;
<Vulgate Sirach.43.18> vox tonitrui eius exprobravit terram tempestas aquilonis et congregatio spiritus;
<Vulgate Sirach.43.19> sicut avis deponens ad sedendum aspargit nivem et sicut lucusta demergens descensus eius;
<Vulgate Sirach.43.20> pulchritudinem coloris eius admirabitur oculus et super imbrem eius expavescet cor;
<Vulgate Sirach.43.21> gelum sicut salem effundet super terram et dum gelaverit fiet tamquam cacumina tribuli;
<Vulgate Sirach.43.22> frigidus ventus aquilo flabit et gelabit cristallus ab aqua super omnem congregationem aquarum requiescet et sicut lorica induet se aquis;
<Vulgate Sirach.43.23> devorabit montes et exuret desertum et extinguet viridem sicut ignem;
<Vulgate Sirach.43.24> medicina omnium in festinationem nebulae ros obvians ab ardore venienti humilem efficiet eum;
<Vulgate Sirach.43.25> in sermone eius silebit ventus et plantavit illum Dominus Iesus;
<Vulgate Sirach.43.26> qui navigat mare enarrat periculum eius et audientes auribus non admirabimur;
<Vulgate Sirach.43.27> illic praeclara et mirabilia opera varia genera bestiarum et omnium pecorum et creatura beluarum;
<Vulgate Sirach.43.28> propter ipsum confirmatus est itineris finis et in sermone eius conposita sunt omnia;
<Vulgate Sirach.43.29> multa dicemus et deficiemus verbis consummatio autem sermonum ipse est in omnibus;
<Vulgate Sirach.43.30> gloriantes ad quid valebimus ipse enim Omnipotens super omnia opera sua;
<Vulgate Sirach.43.31> terribilis Dominus et magnus vehementer;
<Vulgate Sirach.43.32> quantumcumque potueritis supervalebit adhuc et admirabilis magnificentia eius;
<Vulgate Sirach.43.33> benedicentes Dominum exaltate illum quantum potestis maior est enim omni laude;
<Vulgate Sirach.43.34> exaltantes eum replemini virtute ne laboretis non enim habebitis;
<Vulgate Sirach.43.35> quis vidit eum et enarrabit et quis magnificabit eum sicut est ab initio;
<Vulgate Sirach.43.36> multa abscondita sunt maiora horum pauca enim vidimus operum eius;
<Vulgate Sirach.43.37> omnia autem Dominus fecit et pie agentibus dedit sapientiam;
<Vulgate Sirach.44.1> laus patrum laudemus viros gloriosos et parentes nostros in generatione sua;
<Vulgate Sirach.44.2> multam gloriam fecit Dominus magnificentia sua a saeculo;
<Vulgate Sirach.44.3> dominantes in potestatibus suis homines magni virtute et prudentia sua praediti nuntiantes in dignitate prophetarum;
<Vulgate Sirach.44.4> et imperantes in praesenti populo et virtute prudentiae populi sanctissima verba;
<Vulgate Sirach.44.5> in pueritia sua requirentes modos musicos et narrantes carmina in scriptura;
<Vulgate Sirach.44.6> homines divites in virtute pulchritudinis studium habentes pacificantes in domibus suis;
<Vulgate Sirach.44.7> omnes isti in generationibus gentis suae gloriam adepti sunt et in diebus suis habentur in laudibus;
<Vulgate Sirach.44.8> qui de illis nati sunt reliquerunt nomen narrandi laudes eorum;
<Vulgate Sirach.44.9> et sunt quorum non est memoria perierunt quasi non fuerint et nati sunt quasi non nati et filii ipsorum cum illis;
<Vulgate Sirach.44.10> sed illi viri misericordiae sunt quorum pietates non defuerunt;
<Vulgate Sirach.44.11> et cum semine ipsorum perseverat bona;
<Vulgate Sirach.44.12> hereditas nepotum illorum et in testamentis stetit semen eorum;
<Vulgate Sirach.44.13> et filii ipsorum propter illos usque in aeternum manet semen eorum et gloria eorum non derelinquetur;
<Vulgate Sirach.44.14> corpora ipsorum in pace sepulta sunt et nomen eorum vivet in generationes et generationes;
<Vulgate Sirach.44.15> sapientiam ipsorum narrent populi laudem eorum nuntiet ecclesia;
<Vulgate Sirach.44.16> Enoch placuit Deo et translatus est in paradiso ut det gentibus paenitentiam;
<Vulgate Sirach.44.17> Noe inventus est perfectus iustus et in tempore iracundiae factus est reconciliatio;
<Vulgate Sirach.44.18> ideo dimissum est reliquum terrae cum factum est diluvium;
<Vulgate Sirach.44.19> testamenta saeculi posita sunt apud illum ne deleri possit diluvio omnis caro;
<Vulgate Sirach.44.20> Abraham magnus pater multitudinis gentium et non est inventus similis illi in gloria qui conservavit legem Excelsi et fuit in testamento cum illo;
<Vulgate Sirach.44.21> in carne eius stare fecit testamentum et in temptatione inventus est fidelis;
<Vulgate Sirach.44.22> ideo iureiurando dedit illi semen in gente sua crescere illum quasi terrae cumulum;
<Vulgate Sirach.44.23> et ut stellas exaltare semen eius et hereditari illos a mari usque ad mare et a Flumine usque ad terminos terrae;
<Vulgate Sirach.44.24> et in Isaac eodem fecit modo propter Abraham patrem ipsius;
<Vulgate Sirach.44.25> benedictionem omnium gentium dedit illi et testamentum confirmavit super caput Iacob;
<Vulgate Sirach.44.26> agnovit eum in benedictionibus suis et dedit illi hereditatem et divisit ei partem in tribus duodecim;
<Vulgate Sirach.44.27> et conservavit illis homines misericordiae invenientes gratiam in oculis omnis carnis;
<Vulgate Sirach.45.1> dilectus a Deo et hominibus Moses cuius memoria in benedictione est;
<Vulgate Sirach.45.2> similem illum fecit in gloria sanctorum et magnificavit eum in timore inimicorum et in verbis suis monstra placavit;
<Vulgate Sirach.45.3> glorificavit illum in conspectu regum et iussit illi coram populo suo et ostendit illi gloriam suam;
<Vulgate Sirach.45.4> in fide et lenitate ipsius sanctum fecit illum et elegit illum de omni carne;
<Vulgate Sirach.45.5> audivit eum et vocem ipsius et induxit illum in nubem;
<Vulgate Sirach.45.6> et dedit illi coram praecepta legem vitae et disciplinae docere Iacob testamentum et iudicia sua Israhel;
<Vulgate Sirach.45.7> excelsum fecit Aaron fratrem eius et similem sibi de tribu Levi;
<Vulgate Sirach.45.8> statuit ei testamentum aeternum et dedit illi sacerdotium gentis et beatificavit illum in gloria;
<Vulgate Sirach.45.9> et circumcinxit illum zonam gloriae induit illum stolam gloriae et coronavit illum in vasis virtutis;
<Vulgate Sirach.45.10> circumpedes et femoralia et umeralem posuit ei et cinxit illum tintinabulis aureis plurimis in gyro;
<Vulgate Sirach.45.11> dare sonitum in successu suo auditum facere sonitum in templo in memoriam filiis gentis suae;
<Vulgate Sirach.45.12> stola sancta auro et hyacintho et purpura opus textile viri sapientis iudicio et veritate praediti;
<Vulgate Sirach.45.13> torto cocco opus artificis gemmis pretiosis figuratis in ligatura auri et opere lapidarii sculptilis in memoriam secundum numerum tribuum Israhel;
<Vulgate Sirach.45.14> coronam auream supra mitram eius expressam signo sanctitatis gloria honoris et opus virtutis desideria oculorum ornata;
<Vulgate Sirach.45.15> sic pulchra ante ipsum non fuerunt talia usque ad originem;
<Vulgate Sirach.45.16> non indutus est illa alienigena aliquis sed tantum filii ipsius soli et nepotes eius per omne tempus;
<Vulgate Sirach.45.17> sacrificia ipsius consumpta sunt igni cotidie;
<Vulgate Sirach.45.18> conplevit Moses manus eius et unxit illum oleo sancto;
<Vulgate Sirach.45.19> factum est illi in testamentum aeternum et semini eius sicut dies caeli fungi sacerdotio et habere laudem et glorificare populum suum in nomine suo;
<Vulgate Sirach.45.20> ipsum elegit eum ab omni vivente adferre sacrificium Deo incensum et bonum odorem in memoriam placere populo suo;
<Vulgate Sirach.45.21> dedit illi in praeceptis suis potestatem in testamentis iudiciorum docere Iacob testimonia et in lege sua lucem dare Israhel;
<Vulgate Sirach.45.22> quia contra illum steterunt alieni et propter invidiam circumdederunt illum in deserto homines qui erant cum Dathan et Abiron et congregatio Chore in iracundiam;
<Vulgate Sirach.45.23> vidit Dominus Deus et non placuit illi et consumpti sunt in impetu iracundiae;
<Vulgate Sirach.45.24> fecit illis monstra et consumpsit eos in flamma ignis;
<Vulgate Sirach.45.25> et addidit Aaron gloriam et dedit illi hereditatem et primitias fructuum terrae divisit illi;
<Vulgate Sirach.45.26> panem ipsis in primis paravit in satietatem nam sacrificia Domini edent quae dedit ipsi et semini eius;
<Vulgate Sirach.45.27> ceterum in terra gentes hereditabit et pars non est illi in gente ipse enim pars eius est et hereditas;
<Vulgate Sirach.45.28> et Finees filius Eleazari tertius in gloria est in imitando tantum in timore Domini;
<Vulgate Sirach.45.29> et stare in reverentia gentis in bonitate et alacritate animae suae placuit de Israhel;
<Vulgate Sirach.45.30> ideo statuit ad illum testamentum pacis principem sanctorum et gentis suae ut sit illi in sacerdotium sui dignitas in aeternum;
<Vulgate Sirach.45.31> et testamentum David regi filio Iesse de tribu Iuda hereditas ipsi et semini eius ut daret sapientiam in cor nostrum iudicare gentem suam in iustitia ne abolerentur bona ipsorum et gloriam eorum in gentem ipsorum aeternam fecit;
<Vulgate Sirach.46.1> fortis in bello Iesus Nave successor Mosi in prophetis qui fuit magnus secundum nomen suum;
<Vulgate Sirach.46.2> maximus in salutem electorum Dei expugnare insurgentes hostes ut consequeretur hereditatem Israhel;
<Vulgate Sirach.46.3> quam gloriam adeptus est in tollendo manus suas et iactando contra civitatem rompheas;
<Vulgate Sirach.46.4> quis ante illum sic restitit nam hostes ipse Dominus perduxit;
<Vulgate Sirach.46.5> aut non in iracundia eius inpeditus est sol et una dies facta est quasi duo;
<Vulgate Sirach.46.6> invocavit Altissimum potentem in obpugnando inimicos undique et audivit illum magnus et sanctus Deus in saxis grandinis virtutis valde fortis;
<Vulgate Sirach.46.7> impetum fecit contra gentem hostilem et in descensu perdidit contrarios;
<Vulgate Sirach.46.8> ut cognoscant gentes potentiam eius quia contra Dominum pugnare non est facile et secutus est a tergo potentes;
<Vulgate Sirach.46.9> et in diebus Mosi misericordiam fecit ipse et Chaleb filius Iepphonne stare contra hostem prohibere gentem a peccatis et perfringere murmur malitiae;
<Vulgate Sirach.46.10> et ipsi duo constituti a periculo liberati sunt a numero sescentorum milium peditum inducere illos in hereditatem in terram quae manat lac et mel;
<Vulgate Sirach.46.11> et dedit Dominus ipsi Chaleb fortitudinem et usque ad senectutem permansit illi virtus ut ascenderet in excelsum terrae locum et semen ipsius obtinuit hereditatem;
<Vulgate Sirach.46.12> ut viderent omnes filii Israhel quod bonum est obsequi sancto Deo;
<Vulgate Sirach.46.13> et iudices singuli suo nomine quorum non est corruptum cor qui non aversi sunt a Domino;
<Vulgate Sirach.46.14> ut sit memoria illorum in benedictione et ossa eorum pullulent de loco suo;
<Vulgate Sirach.46.15> et nomen eorum permanet in aeternum permanens ad filios illorum sanctorum virorum gloria;
<Vulgate Sirach.46.16> dilectus a Domino suo Samuhel propheta Domini renovavit imperium et unxit principes in gente sua;
<Vulgate Sirach.46.17> in lege Domini iudicavit congregationem et vidit Dominus Iacob et in fide sua probatus est propheta;
<Vulgate Sirach.46.18> et cognitus est in verbis suis fidelis quia vidit Deum lucis;
<Vulgate Sirach.46.19> et invocavit Deum potentem in obpugnando hostes circumstantes undique in oblatione viri inviolati;
<Vulgate Sirach.46.20> et intonuit e caelo Dominus et in sonitu magno auditam fecit vocem suam;
<Vulgate Sirach.46.21> et conteruit principes Tyriorum et omnes duces Philisthim;
<Vulgate Sirach.46.22> et ante tempus finis vitae suae et saeculi testimonium praebuit in conspectu Domini et christi pecunias et usque ad calciamenta ab omni carne non accepit et non accusavit illum homo;
<Vulgate Sirach.46.23> et post hoc dormivit et notum fecit regi et ostendit illi finem vitae suae et exaltavit vocem eius de terra in prophetia delere impietatem gentis;
<Vulgate Sirach.47.1> post hoc surrexit Nathan propheta in diebus David;
<Vulgate Sirach.47.2> et quasi adeps separatus est a carne sic David a filiis Israhel;
<Vulgate Sirach.47.3> cum leonibus lusit quasi cum agnis et in ursis similiter fecit sicut cum agnis ovium in iuventute sua;
<Vulgate Sirach.47.4> numquid non occidit gigantem et extulit obprobrium de gente;
<Vulgate Sirach.47.5> in tollendo manum in saxo fundae deiecit exultationem Goliae;
<Vulgate Sirach.47.6> ubi invocavit Dominum potentem et dedit in dexteram eius tollere hominem fortem in bello et exaltare cornum gentis suae;
<Vulgate Sirach.47.7> sic in milibus glorificavit illum et laudavit eum in benedictionibus Domini in offerendo illi coronam gloriae;
<Vulgate Sirach.47.8> conteruit enim inimicos undique et extirpavit Philisthim contrarios usque in hodiernum diem conteruit cornum ipsorum usque in aeternum;
<Vulgate Sirach.47.9> in omni opere dedit confessionem Sancto et Excelso in verbo gloriae;
<Vulgate Sirach.47.10> de omni corde suo laudavit Dominum et dilexit Deum qui fecit illum et dedit illi contra inimicos potentiam;
<Vulgate Sirach.47.11> et stare fecit cantores contra altarium et in sono eorum dulces fecit modos;
<Vulgate Sirach.47.12> et dedit in celebrationibus decus et ornavit tempora usque ad consummationem vitae ut laudarent sanctum nomen Domini et amplificarent mane Dei sanctitatem;
<Vulgate Sirach.47.13> Christus purgavit peccata ipsius et exaltavit in aeternum cornum ipsius et dedit illi testamentum regum et sedem gloriae in Israhel;
<Vulgate Sirach.47.14> post ipsum surrexit filius sensatus et propter illum deiecit omnem potentiam inimicorum;
<Vulgate Sirach.47.15> Salomon imperavit in diebus pacis cui subiecit Deus omnes hostes ut conderet domum in nomine suo et pararet sanctitatem in sempiternum quemadmodum eruditus est in iuventute sua;
<Vulgate Sirach.47.16> et impletus est quasi flumen sapientia et terram retexit anima tua;
<Vulgate Sirach.47.17> et replesti in conparationibus enigmata ad insulas longe distulisti nomen tuum et dilectus es in pace tua;
<Vulgate Sirach.47.18> in cantilenis et proverbiis et conparationibus et interpretationibus miratae sunt te terrae;
<Vulgate Sirach.47.19> et in nomine Domini Dei cui est cognomen Deus Israhel;
<Vulgate Sirach.47.20> collegisti quasi auricalcum aurum et ut plumbum conplesti argentum;
<Vulgate Sirach.47.21> et reclinasti femora tua mulieribus potestatem habuisti in tuo corpore;
<Vulgate Sirach.47.22> dedisti maculam in gloria tua et profugasti semen tuum inducere iracundiam ad liberos tuos et incitari stultitiam tuam;
<Vulgate Sirach.47.23> ut faceres imperium bipertitum et ex Efraim imperare imperium durum;
<Vulgate Sirach.47.24> Deus autem non relinquit misericordiam suam et non corrumpit nec delebit opera sua neque perdet ab stirpe nepotes electi sui et semen eius qui diligit Dominum non corrumpet;
<Vulgate Sirach.47.25> dedit autem reliquum Iacob et David de ipsa stirpe;
<Vulgate Sirach.47.26> et finem habuit Salomon cum patribus suis;
<Vulgate Sirach.47.27> et reliquit post se de semine suo gentis stultitiam;
<Vulgate Sirach.47.28> et mutum prudentia Roboam qui avertit gentem consilio suo;
<Vulgate Sirach.47.29> et Hieroboam filium Nabath qui peccare fecit Israhel et dedit Efraim viam peccandi et plurima redundaverunt peccata ipsorum;
<Vulgate Sirach.47.30> valde averterunt illos a terra sua;
<Vulgate Sirach.47.31> et quaesivit omnes nequitias usque dum perveniret ad illos defensio et ab omnibus peccatis liberavit eos;
<Vulgate Sirach.48.1> et surrexit Helias propheta quasi ignis et verbum ipsius quasi fax ardebat;
<Vulgate Sirach.48.2> qui induxit in illos famem et imitantes illum invidia sua pauci facti sunt non poterant enim sustinere praecepta Domini;
<Vulgate Sirach.48.3> verbo Domini exaltavit caelum et deiecit a se ignem terrae;
<Vulgate Sirach.48.4> sic amplificatus est Helias in mirabilibus suis et quis potest similiter gloriari tibi;
<Vulgate Sirach.48.5> qui sustulisti mortuum ab inferis de sorte mortis in verbo Domini Dei;
<Vulgate Sirach.48.6> qui deiecisti reges ad perniciem et confregisti facile potentiam ipsorum et gloriosos de lecto suo;
<Vulgate Sirach.48.7> qui audis in Sina iudicium et in Coreb iudicia defensionis;
<Vulgate Sirach.48.8> qui ungues reges ad paenitentiam et prophetas facis successores post te;
<Vulgate Sirach.48.9> qui receptus es in turbine ignis in curru equorum igneorum;
<Vulgate Sirach.48.10> qui inscriptus es indiciis temporum et lenis iracundiam Domini conciliare cor patris ad filium et restituere tribus Iacob;
<Vulgate Sirach.48.11> beati sunt qui te viderunt et in amicitia tua decorati sunt;
<Vulgate Sirach.48.12> nam nos vita vivimus tantum post mortem autem non erit tale nomen nostrum;
<Vulgate Sirach.48.13> Helias qui in turbine tectus est et in Heliseo conpletus est spiritus eius in diebus suis non pertimuit principem et potentia nemo vicit illum;
<Vulgate Sirach.48.14> nec superavit illum verbum aliquod et mortuum prophetavit corpus eius;
<Vulgate Sirach.48.15> in vita sua fecit monstra et in morte mirabilia opera ipsius;
<Vulgate Sirach.48.16> in omnibus istis non paenituit populum et non recesserunt a peccatis suis usque dum deiecti sunt de terra sua et dispersi sunt in omnem terram;
<Vulgate Sirach.48.17> et relicta est gens perpauca et princeps in domo David;
<Vulgate Sirach.48.18> quidam ipsorum fecerunt quod placeret Deo alii autem multa commiserunt peccata;
<Vulgate Sirach.48.19> Ezechias munivit civitatem suam et induxit in medium ipsius aquam et fodit ferro rupem et aedificavit ad aquam puteum;
<Vulgate Sirach.48.20> in diebus ipsius ascendit Sennacherim et misit Rapsacen et sustulit manum suam contra illos et extulit manum suam in Sion et superbus factus est potentia sua;
<Vulgate Sirach.48.21> tunc mota sunt corda et manus ipsorum et doluerunt quasi parturientes mulieres;
<Vulgate Sirach.48.22> et invocaverunt Dominum misericordem et patentes manus extulerunt ad caelum et sanctus Dominus Deus audivit cito vocem ipsorum;
<Vulgate Sirach.48.23> non est commemoratus peccatorum illorum neque dedit illos inimicis suis sed purgavit illos in manu Esaiae sancti prophetae;
<Vulgate Sirach.48.24> subiecit castra Assyriorum et conteruit illos angelus Dei;
<Vulgate Sirach.48.25> nam fecit Ezechias quod placuit Deo et fortiter ivit in via David patris sui quam mandavit illi Esaias propheta magnus et fidelis in conspectu Dei;
<Vulgate Sirach.48.26> in diebus ipsius retro rediit sol et addidit regi vitam;
<Vulgate Sirach.48.27> spiritu magno vidit ultima et obsecratus est lugentes in Sion usque in sempiternum;
<Vulgate Sirach.48.28> ostendit futura et abscondita antequam evenirent;
<Vulgate Sirach.49.1> memoria Iosiae in conpositione odoris facti opus pigmentarii;
<Vulgate Sirach.49.2> in omni ore quasi mel indulcabitur eius memoria et ut musica in convivio vini;
<Vulgate Sirach.49.3> ipse est directus divinitus in paenitentia gentis et tulit abominationes impietatis;
<Vulgate Sirach.49.4> et gubernavit ad Dominum cor ipsius in diebus peccatorum corroboravit pietatem;
<Vulgate Sirach.49.5> praeter David et Ezechiam et Iosiam omnes peccatum commiserunt;
<Vulgate Sirach.49.6> nam reliquerunt legem Potentis reges Iudae et contempserunt timorem Dei;
<Vulgate Sirach.49.7> dederunt enim regnum suum aliis et gloriam suam alienae genti;
<Vulgate Sirach.49.8> incenderunt electam sanctitatis civitatem et desertas fecerunt vias ipsius in manu Hieremiae;
<Vulgate Sirach.49.9> nam male tractaverunt illum qui a ventre matris consecratus est propheta evertere et eruere et perdere et iterum aedificare et renovare;
<Vulgate Sirach.49.10> Ezechihel qui vidit conspectum gloriae quam ostendit illi in curru cherubin;
<Vulgate Sirach.49.11> nam commemoratus est inimicorum in imbri et benefacere illis qui ostenderunt rectas vias;
<Vulgate Sirach.49.12> et duodecim prophetarum ossa pullulent de loco suo nam rogaverunt Iacob et redimerunt se in fide virtutis;
<Vulgate Sirach.49.13> quomodo amplificemus Zorobabel nam et ipse quasi signum in dextera manu in Israhel;
<Vulgate Sirach.49.14> et Iesum Iosedec qui in diebus suis aedificaverunt domum et exaltaverunt templum sanctum Domino paratum in gloria sempiterna;
<Vulgate Sirach.49.15> et Neemia in memoria multi temporis qui erexit nobis muros eversos et stare fecit portas et seras qui erexit domos nostras;
<Vulgate Sirach.49.16> nemo natus est in terra qualis Enoch nam et ipse receptus est a terra;
<Vulgate Sirach.49.17> et Ioseph natus est homo princeps fratrum firmamentum gentis rector fratrum stabilimentum populi;
<Vulgate Sirach.49.18> et ossa ipsius visitata sunt et post mortem prophetaverunt;
<Vulgate Sirach.49.19> Seth et Sem apud homines gloriam adepti sunt et super omnem animam in origine Adam;
<Vulgate Sirach.50.1> Simon Onii filius sacerdos magnus qui in vita sua suffulsit domum et in diebus suis corroboravit;
<Vulgate Sirach.50.2> templi etiam altitudo ab ipso fundata est duplex aedificatio excelsa parietis templi;
<Vulgate Sirach.50.3> in diebus ipsius remanaverunt putei aquarum et quasi mare adimpleti sunt supra modum;
<Vulgate Sirach.50.4> qui curavit gentem suam et liberavit illam a pernicie;
<Vulgate Sirach.50.5> qui praevaluit amplificare civitatem qui adeptus est gloriam in conversatione gentis et ingressum domus et atrii amplificatus est;
<Vulgate Sirach.50.6> quasi stella matutina in medio nebulae et quasi luna plena in diebus suis lucet;
<Vulgate Sirach.50.7> et quasi sol refulgens sic ille effulsit in templo Dei;
<Vulgate Sirach.50.8> quasi arcus effulgens in nebulam gloriae et quasi flos rosarum in diebus veris quasi lilia quae sunt in transitu aquae et quasi tus redolens in diebus aestatis;
<Vulgate Sirach.50.9> quasi ignis effulgens et tus ardens in igni;
<Vulgate Sirach.50.10> quasi vas auri solidum ornatum omni lapide pretioso;
<Vulgate Sirach.50.11> quasi oliva pullulans et gyrus in altitudinem se tollens in accipiendo ipsum stolam gloriae et vestiri eum consummatione virtutis;
<Vulgate Sirach.50.12> in ascensu altarii sancti gloriam dedit sanctitatis amictum;
<Vulgate Sirach.50.13> in accipiendo autem partes de manu sacerdotum et ipse stans iuxta aram circa illum corona fratrum quasi plantatio cedri in monte Libano;
<Vulgate Sirach.50.14> sic circa illum steterunt quasi rami in palma et omnes filii Aaron in gloria sua;
<Vulgate Sirach.50.15> oblatio autem Domini in manibus ipsorum coram omni synagoga Israhel et consummationem fungens in ara amplificare oblationem excelsi Regis;
<Vulgate Sirach.50.16> porrexit manum suam in libatione et libavit de sanguine uvae;
<Vulgate Sirach.50.17> et fudit in fundamenta altarii odorem divinum excelso Principi;
<Vulgate Sirach.50.18> tunc exclamaverunt filii Aaron in tubis productilibus sonaverunt et auditam fecerunt magnam vocem in memoriam coram Deo;
<Vulgate Sirach.50.19> tunc omnis populus simul properaverunt et ceciderunt in faciem super terram adorare Dominum suum et dare preces Deo omnipotenti excelso;
<Vulgate Sirach.50.20> et amplificaverunt psallentes in vocibus suis et in magna domo auctus est sonus suavitate plenus;
<Vulgate Sirach.50.21> et rogavit populus Dominum excelsum in prece usque dum perfectus est honor Domini et munus suum perfecerunt;
<Vulgate Sirach.50.22> tunc descendens extulit manus suas in omnem congregationem filiorum Israhel dare gloriam Deo a labiis suis et in nomine ipsius gloriari;
<Vulgate Sirach.50.23> et iteravit orationem suam volens ostendere virtutem Dei;
<Vulgate Sirach.50.24> et nunc orate Dominum omnium qui magna fecit in omni terra qui auxit dies nostros a ventre matris nostrae et fecit nobiscum secundum suam misericordiam;
<Vulgate Sirach.50.25> det nobis iucunditatem cordis et fieri pacem in diebus nostris in Israhel per dies sempiternos;
<Vulgate Sirach.50.26> credere Israhel nobiscum esse misericordiam Dei ut sanet vos in diebus suis;
<Vulgate Sirach.50.27> duas gentes odit anima mea tertia autem non est gens quam oderim;
<Vulgate Sirach.50.28> qui sedent in monte Seir et Philisthim et stultus populus qui habitat in Sicimis;
<Vulgate Sirach.50.29> doctrinam sapientiae et disciplinae scripsi in codice isto Iesus filius Sirach Hierosolymita qui renovavit sapientiam de corde suo;
<Vulgate Sirach.50.30> beatus qui in istis versatur bonis qui ponit illa in corde suo sapiens erit semper;
<Vulgate Sirach.50.31> si enim haec fecerit ad omnia valebit quia lux Dei vestigium eius est;
<Vulgate Sirach.51.1> oratio Iesu filii Sirach confitebor tibi Domine rex et conlaudabo te Deum salvatorem meum;
<Vulgate Sirach.51.2> confiteor nomini tuo quoniam adiutor et protector factus es mihi;
<Vulgate Sirach.51.3> et liberasti corpus meum a perditione a laqueo linguae iniquae et a labiis operantium mendacium et in conspectu adstantium factus es mihi adiutor;
<Vulgate Sirach.51.4> et liberasti me secundum multitudinem misericordiae nominis tui a rugientibus paratis ad escam;
<Vulgate Sirach.51.5> de manibus quaerentium animam meam et de portis tribulationis quae circumdederunt me;
<Vulgate Sirach.51.6> a pressura flammae quae circumdedit me et in medio ignis non sum aestuatus;
<Vulgate Sirach.51.7> de altitudine ventris inferi et a lingua coinquinata et verbo mendacii a rege iniquo et lingua iniusta;
<Vulgate Sirach.51.8> laudavit usque ad mortem anima mea Dominum;
<Vulgate Sirach.51.9> et vita mea adpropinquans erat infero deorsum;
<Vulgate Sirach.51.10> circumdederunt me undique et non erat qui adiuvaret respiciens eram ad adiutorium meum et non erat;
<Vulgate Sirach.51.11> memoratus sum misericordiae tuae Domine et operationis tuae quae a saeculo sunt;
<Vulgate Sirach.51.12> quoniam erues sustinentes te et liberas eos de manibus gentium;
<Vulgate Sirach.51.13> exaltasti super terram habitationem meam et pro morte defluenti deprecatus sum;
<Vulgate Sirach.51.14> invocavi Dominum patrem Domini mei ut non derelinquat me in die tribulationis meae et in tempore superborum sine adiutorio;
<Vulgate Sirach.51.15> laudabo nomen tuum adsidue et conlaudabo illum in confessione exaudita est oratio mea;
<Vulgate Sirach.51.16> liberasti me de perditione et eripuisti me de tempore iniquo;
<Vulgate Sirach.51.17> propterea confitebor et laudem dicam tibi et benedicam nomen Domini;
<Vulgate Sirach.51.18> cum adhuc iunior sum priusquam oberrem quaesivi sapientiam palam in oratione mea;
<Vulgate Sirach.51.19> ante tempus postulabam pro illa et usque in novissimis inquiram eam defloriet tamquam praecox uva;
<Vulgate Sirach.51.20> laetatum est cor meum in ea ambulavit pes meus iter rectum a iuventute mea investigabam eam;
<Vulgate Sirach.51.21> inclinavi modice aurem meam et excepi illam;
<Vulgate Sirach.51.22> multam inveni in me ipso sapientiam multum profeci in ea;
<Vulgate Sirach.51.23> dans mihi sapientiam dabo gloriam;
<Vulgate Sirach.51.24> consiliatus sum enim ut facerem illam zelatus sum bonum et non confundor;
<Vulgate Sirach.51.25> conluctata est anima mea in illa et in faciendo eam confirmatus sum;
<Vulgate Sirach.51.26> manus meas extendi in altum et insapientia eius luxi;
<Vulgate Sirach.51.27> animam meam direxi ad illam et in agnitione inveni eam;
<Vulgate Sirach.51.28> possedi cum ipsis cor ab initio propter hoc non derelinquar;
<Vulgate Sirach.51.29> venter meus conturbatus est quaerendo illam propterea possidebo bonam possessionem;
<Vulgate Sirach.51.30> dedit enim mihi Dominus linguam mercedem meam et in ipsa laudabo eum;
<Vulgate Sirach.51.31> adpropiate ad me indocti et congregate vos in domum disciplinae;
<Vulgate Sirach.51.32> quid adhuc retardatis et quid dicitis in his animae vestrae sitiunt vehementer;
<Vulgate Sirach.51.33> aperui os meum et locutus sum conparate vobis sine argento;
<Vulgate Sirach.51.34> et collum vestrum subicite sub iugo et suscipiat anima vestra disciplinam in proximo est enim invenire eam;
<Vulgate Sirach.51.35> videte oculis vestris quoniam modice laboravi et inveni mihi multam requiem;
<Vulgate Sirach.51.36> adsumite disciplinam in multo numero argenti et copiosum aurum possidete in ea;
<Vulgate Sirach.51.37> laetetur anima vestra in misericordia eius et non confundemini in laude ipsius;
<Vulgate Sirach.51.38> operamini opus vestrum ante tempus et dabit vobis mercedem vestram in tempore suo;
<Vulgate Sirach.52.1> et declinavit Salomon genua in conspectu totius ecclesiae Israhel et aperuit manus suas ad caelum et dixit;
<Vulgate Sirach.52.2> Domine Deus Israhel non est tibi similis Deus in caelo sursum neque in terra deorsum;
<Vulgate Sirach.52.3> qui custodis testamentum tuum et misericordiam pueris tuis euntibus in conspectu tuo in toto corde;
<Vulgate Sirach.52.4> servans puero tuo David quae locutus es illi et locutus es in ore tuo et in manu tua supplesti quasi dies iste;
<Vulgate Sirach.52.5> et nunc Domine Deus Israhel custodi puero tuo David quae locutus es illi dicens non deerit tibi vir a facie mea sedens in throno Israhel;
<Vulgate Sirach.52.6> verum si custodierint filii tui manum suam ut in praeceptis meis ambulent sicut ambulaverunt in conspectu meo;
<Vulgate Sirach.52.7> et nunc Domine Deus Israhel creditum est verbum quod locutus es puero tuo David;
<Vulgate Sirach.52.8> quoniam si vere habitabit Deus cum hominibus in terra;
<Vulgate Sirach.52.9> si caelum caeli non sufficit verum domus quam aedificavi;
<Vulgate Sirach.52.10> et respicias ad orationem pueri tui et precationem Domine ut exaudias placationem orationis quam puer tuus orat coram te;
<Vulgate Sirach.52.11> ut sint oculi tui super domum hanc die et nocte in locum quem dixisti invocari nomen tuum et exaudias orationem quam puer tuus orat in hunc locum;
<Vulgate Sirach.52.12> et exaudias precationem pueri tui et populi tui Israhel si oraverint in loco isto;
<Vulgate Sirach.52.13> et exaudias in loco habitationis de caelo et exaudias et propitius sis si peccaverit vir iuxta te;
