<Vulgate Psalms.1.1> beatus vir qui non abiit in consilio impiorum et in via peccatorum non stetit et in cathedra pestilentiae non sedit;
<Vulgate Psalms.1.2> sed in lege Domini voluntas eius et in lege eius meditabitur die ac nocte;
<Vulgate Psalms.1.3> et erit tamquam lignum quod plantatum est secus decursus aquarum quod fructum suum dabit in tempore suo et folium eius non defluet et omnia quaecumque faciet prosperabuntur;
<Vulgate Psalms.1.4> non sic impii %non sic; sed tamquam pulvis quem proicit ventus %a facie terrae;;
<Vulgate Psalms.1.5> ideo non resurgent impii in iudicio neque peccatores in consilio iustorum;
<Vulgate Psalms.1.6> quoniam novit Dominus viam iustorum et iter impiorum peribit;
<Vulgate Psalms.2.1> psalmus David quare fremuerunt gentes et populi meditati sunt inania;
<Vulgate Psalms.2.2> adstiterunt reges terrae et principes convenerunt in unum adversus Dominum et adversus christum eius diapsalma;
<Vulgate Psalms.2.3> disrumpamus vincula eorum et proiciamus a nobis iugum ipsorum;
<Vulgate Psalms.2.4> qui habitat in caelis inridebit eos et Dominus subsannabit eos;
<Vulgate Psalms.2.5> tunc loquetur ad eos in ira sua et in furore suo conturbabit eos;
<Vulgate Psalms.2.6> ego autem constitutus sum rex ab eo super Sion montem sanctum eius praedicans praeceptum eius;
<Vulgate Psalms.2.7> Dominus dixit ad me filius meus es tu ego hodie genui te;
<Vulgate Psalms.2.8> postula a me et dabo tibi gentes hereditatem tuam et possessionem tuam terminos terrae;
<Vulgate Psalms.2.9> reges eos in virga ferrea tamquam vas figuli confringes eos;
<Vulgate Psalms.2.10> et nunc reges intellegite erudimini qui iudicatis terram;
<Vulgate Psalms.2.11> servite Domino in timore et exultate ei in tremore;
<Vulgate Psalms.2.12> adprehendite disciplinam nequando irascatur Dominus et pereatis de via iusta;
<Vulgate Psalms.2.13> cum exarserit in brevi ira eius beati omnes qui confidunt in eo;
<Vulgate Psalms.3.1> psalmus David cum fugeret a facie Abessalon filii sui;
<Vulgate Psalms.3.2> Domine quid multiplicati sunt qui tribulant me multi insurgunt adversum me;
<Vulgate Psalms.3.3> multi dicunt animae meae non est salus ipsi in Deo %eius; diapsalma;
<Vulgate Psalms.3.4> tu autem Domine susceptor meus es gloria mea et exaltans caput meum;
<Vulgate Psalms.3.5> voce mea ad Dominum clamavi et exaudivit me de monte sancto suo diapsalma;
<Vulgate Psalms.3.6> ego dormivi et soporatus sum exsurrexi quia Dominus suscipiet me;
<Vulgate Psalms.3.7> non timebo milia populi circumdantis me exsurge Domine salvum me fac Deus meus;
<Vulgate Psalms.3.8> quoniam tu percussisti omnes adversantes mihi sine causa dentes peccatorum contrivisti;
<Vulgate Psalms.3.9> Domini est salus et super populum tuum benedictio tua;
<Vulgate Psalms.4.1> in finem in carminibus psalmus David;
<Vulgate Psalms.4.2> cum invocarem exaudivit me Deus iustitiae meae in tribulatione dilatasti mihi miserere mei et exaudi orationem meam;
<Vulgate Psalms.4.3> filii hominum usquequo gravi corde ut quid diligitis vanitatem et quaeritis mendacium diapsalma;
<Vulgate Psalms.4.4> et scitote quoniam mirificavit Dominus sanctum suum Dominus exaudiet me cum clamavero ad eum;
<Vulgate Psalms.4.5> irascimini et nolite peccare quae dicitis in cordibus vestris in cubilibus vestris conpungimini diapsalma;
<Vulgate Psalms.4.6> sacrificate sacrificium iustitiae et sperate in Domino multi dicunt quis ostendet nobis bona;
<Vulgate Psalms.4.7> signatum est super nos lumen vultus tui Domine dedisti laetitiam in corde meo;
<Vulgate Psalms.4.8> a fructu frumenti et vini et olei sui multiplicati sunt;
<Vulgate Psalms.4.9> in pace in id ipsum dormiam et requiescam;
<Vulgate Psalms.4.10> quoniam tu Domine singulariter in spe constituisti me;
<Vulgate Psalms.5.1> in finem pro ea quae hereditatem consequitur psalmus David;
<Vulgate Psalms.5.2> verba mea auribus percipe Domine intellege clamorem meum;
<Vulgate Psalms.5.3> intende voci orationis meae rex meus et Deus meus;
<Vulgate Psalms.5.4> quoniam ad te orabo Domine mane exaudies vocem meam;
<Vulgate Psalms.5.5> mane adstabo tibi et videbo quoniam non deus volens iniquitatem tu es;
<Vulgate Psalms.5.6> neque habitabit iuxta te malignus neque permanebunt iniusti ante oculos tuos;
<Vulgate Psalms.5.7> odisti omnes qui operantur iniquitatem perdes %omnes; qui loquuntur mendacium virum sanguinum et dolosum abominabitur Dominus;
<Vulgate Psalms.5.8> ego autem in multitudine misericordiae tuae introibo in domum tuam adorabo ad templum sanctum tuum in timore tuo;
<Vulgate Psalms.5.9> Domine deduc me in iustitia tua propter inimicos meos dirige in conspectu meo viam tuam;
<Vulgate Psalms.5.10> quoniam non est in ore eorum veritas cor eorum vanum est;
<Vulgate Psalms.5.11> sepulchrum patens est guttur eorum linguis suis dolose agebant iudica illos Deus decidant a cogitationibus suis secundum multitudinem impietatum eorum expelle eos quoniam inritaverunt te Domine;
<Vulgate Psalms.5.12> et laetentur omnes qui sperant in te in aeternum exultabunt et habitabis in eis et gloriabuntur in te omnes qui diligunt nomen tuum;
<Vulgate Psalms.5.13> quoniam tu benedices iusto Domine ut scuto bonae voluntatis coronasti nos;
<Vulgate Psalms.6.1> in finem in carminibus pro octava psalmus David;
<Vulgate Psalms.6.2> Domine ne in furore tuo arguas me neque in ira tua corripias me;
<Vulgate Psalms.6.3> miserere mei Domine quoniam infirmus sum sana me Domine quoniam conturbata sunt ossa mea;
<Vulgate Psalms.6.4> et anima mea turbata est valde et tu Domine usquequo;
<Vulgate Psalms.6.5> convertere Domine eripe animam meam salvum me fac propter misericordiam tuam;
<Vulgate Psalms.6.6> quoniam non est in morte qui memor sit tui in inferno autem quis confitebitur tibi;
<Vulgate Psalms.6.7> laboravi in gemitu meo lavabo per singulas noctes lectum meum in lacrimis meis stratum meum rigabo;
<Vulgate Psalms.6.8> turbatus est a furore oculus meus inveteravi inter omnes inimicos meos;
<Vulgate Psalms.6.9> discedite a me omnes qui operamini iniquitatem quoniam exaudivit Dominus vocem fletus mei;
<Vulgate Psalms.6.10> exaudivit Dominus deprecationem meam Dominus orationem meam suscepit;
<Vulgate Psalms.6.11> erubescant et conturbentur vehementer omnes inimici mei convertantur et erubescant valde velociter;
<Vulgate Psalms.7.1> psalmus David quem cantavit Domino pro verbis Chusi filii Iemini;
<Vulgate Psalms.7.2> Domine Deus meus in te speravi salvum me fac ex omnibus persequentibus me et libera me;
<Vulgate Psalms.7.3> nequando rapiat ut leo animam meam dum non est qui redimat neque qui salvum faciat;
<Vulgate Psalms.7.4> Domine Deus meus si feci istud si est iniquitas in manibus meis;
<Vulgate Psalms.7.5> si reddidi retribuentibus mihi mala decidam merito ab inimicis meis inanis;
<Vulgate Psalms.7.6> persequatur inimicus animam meam et conprehendat et conculcet in terra vitam meam et gloriam meam in pulverem deducat diapsalma;
<Vulgate Psalms.7.7> exsurge Domine in ira tua exaltare in finibus inimicorum meorum et exsurge Domine Deus meus in praecepto quod mandasti;
<Vulgate Psalms.7.8> et synagoga populorum circumdabit te et propter hanc in altum regredere;
<Vulgate Psalms.7.9> Dominus iudicat populos iudica me Domine secundum iustitiam meam et secundum innocentiam meam super me;
<Vulgate Psalms.7.10> consummetur nequitia peccatorum et diriges iustum et scrutans corda et renes Deus;
<Vulgate Psalms.7.11> iustum adiutorium meum a Deo qui salvos facit rectos corde;
<Vulgate Psalms.7.12> Deus iudex iustus et fortis et patiens numquid irascitur per singulos dies;
<Vulgate Psalms.7.13> nisi conversi fueritis gladium suum vibrabit arcum suum tetendit et paravit illum;
<Vulgate Psalms.7.14> et in eo paravit vasa mortis sagittas suas ardentibus effecit;
<Vulgate Psalms.7.15> ecce parturiit iniustitiam *et; concepit dolorem et peperit iniquitatem;
<Vulgate Psalms.7.16> lacum aperuit et effodit eum et incidet in foveam quam fecit;
<Vulgate Psalms.7.17> convertetur dolor eius in caput eius et in verticem ipsius iniquitas eius descendet;
<Vulgate Psalms.7.18> confitebor Domino secundum iustitiam eius et psallam nomini Domini altissimi;
<Vulgate Psalms.8.1> in finem pro torcularibus psalmus David;
<Vulgate Psalms.8.2> Domine Dominus noster quam admirabile est nomen tuum in universa terra quoniam elevata est magnificentia tua super caelos;
<Vulgate Psalms.8.3> ex ore infantium et lactantium perfecisti laudem propter inimicos tuos ut destruas inimicum et ultorem;
<Vulgate Psalms.8.4> quoniam videbo caelos * tuos; opera digitorum tuorum lunam et stellas quae tu fundasti;
<Vulgate Psalms.8.5> quid est homo quod memor es eius aut filius hominis quoniam visitas eum;
<Vulgate Psalms.8.6> minuisti eum paulo minus ab angelis gloria et honore coronasti eum;
<Vulgate Psalms.8.7> et constituisti eum super opera manuum tuarum;
<Vulgate Psalms.8.8> omnia subiecisti sub pedibus eius oves et boves universas insuper et pecora campi;
<Vulgate Psalms.8.9> volucres caeli et pisces maris qui perambulant semitas maris;
<Vulgate Psalms.8.10> Domine Dominus noster quam admirabile est nomen tuum in universa terra;
<Vulgate Psalms.9.1> in finem pro occultis filii psalmus David;
<Vulgate Psalms.9.2> confitebor tibi Domine in toto corde meo narrabo omnia mirabilia tua;
<Vulgate Psalms.9.3> laetabor et exultabo in te psallam nomini tuo Altissime;
<Vulgate Psalms.9.4> in convertendo inimicum meum retrorsum infirmabuntur et peribunt a facie tua;
<Vulgate Psalms.9.5> quoniam fecisti iudicium meum et causam meam sedisti super thronum qui iudicas iustitiam;
<Vulgate Psalms.9.6> increpasti gentes %et; periit impius nomen eorum delisti in aeternum et in saeculum %saeculi;;
<Vulgate Psalms.9.7> inimici defecerunt frameae in finem et civitates destruxisti periit memoria eorum cum sonitu;
<Vulgate Psalms.9.8> et Dominus in aeternum permanet paravit in iudicio thronum suum;
<Vulgate Psalms.9.9> et ipse iudicabit orbem terrae in aequitate iudicabit populos in iustitia;
<Vulgate Psalms.9.10> et factus est Dominus refugium pauperi adiutor in oportunitatibus in tribulatione;
<Vulgate Psalms.9.11> et sperent in te qui noverunt nomen tuum quoniam non dereliquisti quaerentes te Domine;
<Vulgate Psalms.9.12> psallite Domino qui habitat in Sion adnuntiate inter gentes studia eius;
<Vulgate Psalms.9.13> quoniam requirens sanguinem eorum recordatus est non est oblitus clamorem pauperum;
<Vulgate Psalms.9.14> miserere mei Domine vide humilitatem meam de inimicis meis;
<Vulgate Psalms.9.15> qui exaltas me de portis mortis ut adnuntiem omnes laudationes tuas in portis filiae Sion;
<Vulgate Psalms.9.16> exultabo in salutari tuo infixae sunt gentes in interitu quem fecerunt in laqueo isto quem absconderunt conprehensus est pes eorum;
<Vulgate Psalms.9.17> cognoscitur Dominus iudicia faciens in operibus manuum suarum conprehensus est peccator canticum diapsalmatis;
<Vulgate Psalms.9.18> convertantur peccatores in infernum omnes gentes quae obliviscuntur Deum;
<Vulgate Psalms.9.19> quoniam non in finem oblivio erit pauperis patientia pauperum non peribit in finem;
<Vulgate Psalms.9.20> exsurge Domine non confortetur homo iudicentur gentes in conspectu tuo;
<Vulgate Psalms.9.21> constitue Domine legislatorem super eos sciant gentes quoniam homines sunt diapsalma;
<Vulgate Psalms.9.22> ut quid Domine recessisti longe dispicis in oportunitatibus in tribulatione;
<Vulgate Psalms.9.23> dum superbit impius incenditur pauper conprehenduntur in consiliis quibus cogitant;
<Vulgate Psalms.9.24> quoniam laudatur peccator in desideriis animae suae et iniquus benedicitur;
<Vulgate Psalms.9.25> exacerbavit Dominum peccator secundum multitudinem irae suae non quaeret;
<Vulgate Psalms.9.26> non est Deus in conspectu eius inquinatae sunt viae illius in omni tempore auferuntur iudicia tua a facie eius omnium inimicorum suorum dominabitur;
<Vulgate Psalms.9.27> dixit enim in corde suo non movebor a generatione in generationem sine malo;
<Vulgate Psalms.9.28> cuius maledictione os plenum est et amaritudine et dolo sub lingua eius labor et dolor;
<Vulgate Psalms.9.29> sedet in insidiis cum divitibus in occultis ut interficiat innocentem;
<Vulgate Psalms.9.30> oculi eius in pauperem respiciunt insidiatur in abscondito quasi leo in spelunca sua insidiatur ut rapiat pauperem rapere pauperem dum adtrahit eum;
<Vulgate Psalms.9.31> in laqueo suo humiliabit eum inclinabit se et cadet cum dominatus fuerit pauperum;
<Vulgate Psalms.9.32> dixit enim in corde suo oblitus est Deus avertit faciem suam ne videat in finem;
<Vulgate Psalms.9.33> exsurge Domine Deus exaltetur manus tua ne obliviscaris pauperum;
<Vulgate Psalms.9.34> propter quid inritavit impius Deum dixit enim in corde suo non requiret;
<Vulgate Psalms.9.35> vides quoniam tu laborem et dolorem consideras ut tradas eos in manus tuas tibi derelictus est pauper orfano tu eras adiutor;
<Vulgate Psalms.9.36> contere brachium peccatoris et maligni quaeretur peccatum illius et non invenietur;
<Vulgate Psalms.9.37> Dominus regnabit in aeternum et in saeculum %saeculi; peribitis gentes de terra illius;
<Vulgate Psalms.9.38> desiderium pauperum exaudivit Dominus praeparationem cordis eorum audivit auris tua;
<Vulgate Psalms.9.39> iudicare pupillo et humili ut non adponat ultra magnificare se homo super terram;
<Vulgate Psalms.10.1> in finem psalmus David;
<Vulgate Psalms.10.2> in Domino confido quomodo dicitis animae meae transmigra in montes sicut passer;
<Vulgate Psalms.10.3> quoniam ecce peccatores intenderunt arcum paraverunt sagittas suas in faretra ut sagittent in obscuro rectos corde;
<Vulgate Psalms.10.4> quoniam quae perfecisti destruxerunt iustus %autem; quid fecit;
<Vulgate Psalms.10.5> Dominus in templo sancto suo Dominus in caelo sedis eius oculi eius %in pauperem; respiciunt palpebrae eius interrogant filios hominum;
<Vulgate Psalms.10.6> Dominus interrogat iustum et impium qui autem diligit iniquitatem odit animam suam;
<Vulgate Psalms.10.7> pluet super peccatores laqueos ignis et sulphur et spiritus procellarum pars calicis eorum;
<Vulgate Psalms.10.8> quoniam iustus Dominus %et; iustitias dilexit aequitatem vidit vultus eius;
<Vulgate Psalms.11.1> in finem pro octava psalmus David;
<Vulgate Psalms.11.2> salvum me fac Domine quoniam defecit sanctus quoniam deminutae sunt veritates a filiis hominum;
<Vulgate Psalms.11.3> vana locuti sunt unusquisque ad proximum suum labia dolosa in corde et corde locuti sunt;
<Vulgate Psalms.11.4> disperdat Dominus universa labia dolosa linguam magniloquam;
<Vulgate Psalms.11.5> qui dixerunt linguam nostram magnificabimus labia nostra a nobis sunt quis noster dominus est;
<Vulgate Psalms.11.6> propter miseriam inopum et gemitum pauperum nunc exsurgam dicit Dominus ponam in salutari fiducialiter agam in eo;
<Vulgate Psalms.11.7> eloquia Domini eloquia casta argentum igne examinatum probatum terrae purgatum septuplum;
<Vulgate Psalms.11.8> tu Domine servabis nos et custodies nos a generatione hac et in aeternum;
<Vulgate Psalms.11.9> in circuitu impii ambulant secundum altitudinem tuam multiplicasti filios hominum;
<Vulgate Psalms.12.1> in finem psalmus David usquequo Domine oblivisceris me in finem usquequo avertis faciem tuam a me;
<Vulgate Psalms.12.2> quamdiu ponam consilia in anima mea dolorem in corde meo per diem;
<Vulgate Psalms.12.3> usquequo exaltabitur inimicus meus super me;
<Vulgate Psalms.12.4> respice exaudi me Domine Deus meus inlumina oculos meos ne umquam obdormiam in mortem;
<Vulgate Psalms.12.5> nequando dicat inimicus meus praevalui adversus eum qui tribulant me exultabunt si motus fuero;
<Vulgate Psalms.12.6> ego autem in misericordia tua speravi exultabit cor meum in salutari tuo cantabo Domino qui bona tribuit mihi et psallam nomini Domini altissimi;
<Vulgate Psalms.13.1> in finem psalmus David dixit insipiens in corde suo non est Deus corrupti sunt et abominabiles facti sunt in studiis %suis; non est qui faciat bonum %non est usque ad unum;;
<Vulgate Psalms.13.2> Dominus de caelo prospexit super filios hominum ut videat si est intellegens %aut; requirens Deum;
<Vulgate Psalms.13.3> omnes declinaverunt simul inutiles facti sunt non est qui faciat bonum non est usque ad unum = sepulchrum patens est guttur eorum = linguis suis dolose agebant = venenum aspidum sub labiis eorum = quorum os maledictione et amaritudine plenum est = veloces pedes eorum ad effundendum sanguinem = contritio et infelicitas in viis eorum = et viam pacis non cognoverunt % non est timor Dei ante oculos eorum;;
<Vulgate Psalms.13.4> nonne cognoscent omnes qui operantur iniquitatem qui devorant plebem meam sicut escam panis;
<Vulgate Psalms.13.5> Dominum non invocaverunt illic trepidaverunt timore %ubi non erat timor;;
<Vulgate Psalms.13.6> quoniam Deus in generatione iusta consilium inopis confudistis quoniam Dominus spes eius est;
<Vulgate Psalms.13.7> quis dabit ex Sion salutare Israhel cum averterit Dominus captivitatem plebis suae exultabit Iacob et laetabitur Israhel;
<Vulgate Psalms.14.1> psalmus David Domine quis habitabit in tabernaculo tuo aut quis requiescet in monte sancto tuo;
<Vulgate Psalms.14.2> qui ingreditur sine macula et operatur iustitiam;
<Vulgate Psalms.14.3> qui loquitur veritatem in corde suo qui non egit dolum in lingua sua nec fecit proximo suo malum et obprobrium non accepit adversus proximos suos;
<Vulgate Psalms.14.4> ad nihilum deductus est in conspectu eius malignus timentes autem Dominum glorificat qui iurat proximo suo et non decipit;
<Vulgate Psalms.14.5> qui pecuniam suam non dedit ad usuram et munera super innocentes non accepit qui facit haec non movebitur in aeternum;
<Vulgate Psalms.15.1> tituli inscriptio ipsi David conserva me Domine quoniam in te speravi;
<Vulgate Psalms.15.2> dixi Domino Dominus meus es tu quoniam bonorum meorum non eges;
<Vulgate Psalms.15.3> sanctis qui sunt in terra eius mirificavit *mihi; omnes voluntates meas in eis;
<Vulgate Psalms.15.4> multiplicatae sunt infirmitates eorum postea adceleraverunt non congregabo conventicula eorum de sanguinibus nec memor ero nominum eorum per labia mea;
<Vulgate Psalms.15.5> Dominus pars hereditatis meae et calicis mei tu es qui restitues hereditatem meam mihi;
<Vulgate Psalms.15.6> funes ceciderunt mihi in praeclaris etenim hereditas mea praeclara est mihi;
<Vulgate Psalms.15.7> benedicam Domino qui tribuit mihi intellectum insuper et usque ad noctem increpaverunt me renes mei;
<Vulgate Psalms.15.8> providebam Dominum in conspectu meo semper quoniam a dextris est mihi ne commovear;
<Vulgate Psalms.15.9> propter hoc laetatum est cor meum et exultavit lingua mea insuper et caro mea requiescet in spe;
<Vulgate Psalms.15.10> quoniam non derelinques animam meam in inferno non dabis sanctum tuum videre corruptionem notas mihi fecisti vias vitae adimplebis me laetitia cum vultu tuo delectatio in dextera tua usque in finem;
<Vulgate Psalms.16.1> oratio David exaudi Domine iustitiam meam intende deprecationem meam auribus percipe orationem meam non in labiis dolosis;
<Vulgate Psalms.16.2> de vultu tuo iudicium meum prodeat oculi tui videant aequitates;
<Vulgate Psalms.16.3> probasti cor meum visitasti nocte igne me examinasti et non est inventa in me iniquitas;
<Vulgate Psalms.16.4> ut non loquatur os meum opera hominum propter verba labiorum tuorum ego custodivi vias duras;
<Vulgate Psalms.16.5> perfice gressus meos in semitis tuis ut non moveantur vestigia mea;
<Vulgate Psalms.16.6> ego clamavi quoniam exaudisti me Deus inclina aurem tuam mihi et exaudi verba mea;
<Vulgate Psalms.16.7> mirifica misericordias tuas qui salvos facis sperantes in te;
<Vulgate Psalms.16.8> a resistentibus dexterae tuae custodi me ut pupillam oculi sub umbra alarum tuarum proteges me;
<Vulgate Psalms.16.9> a facie impiorum qui me adflixerunt inimici mei animam meam circumdederunt *super me;;
<Vulgate Psalms.16.10> adipem suum concluserunt os eorum locutum est superbia;
<Vulgate Psalms.16.11> proicientes me nunc circumdederunt me oculos suos statuerunt declinare in terram;
<Vulgate Psalms.16.12> susceperunt me sicut leo paratus ad praedam et sicut catulus leonis habitans in abditis;
<Vulgate Psalms.16.13> exsurge Domine praeveni eum et subplanta eum eripe animam meam ab impio frameam tuam;
<Vulgate Psalms.16.14> ab inimicis manus tuae Domine a paucis de terra divide eos in vita eorum de absconditis tuis adimpletus est venter eorum saturati sunt filiis et dimiserunt reliquias suas parvulis suis;
<Vulgate Psalms.16.15> ego autem in iustitia apparebo conspectui tuo satiabor cum apparuerit gloria tua;
<Vulgate Psalms.17.1> in finem puero Domini David quae locutus est Domino verba cantici huius in die qua eripuit eum Dominus de manu omnium inimicorum eius et de manu Saul et dixit;
<Vulgate Psalms.17.2> diligam te Domine fortitudo mea;
<Vulgate Psalms.17.3> Dominus firmamentum meum et refugium meum et liberator meus Deus meus adiutor meus et sperabo in eum protector meus et cornu salutis meae et susceptor meus;
<Vulgate Psalms.17.4> laudans invocabo Dominum et ab inimicis meis salvus ero;
<Vulgate Psalms.17.5> circumdederunt me dolores mortis et torrentes iniquitatis conturbaverunt me;
<Vulgate Psalms.17.6> dolores inferni circumdederunt me praeoccupaverunt me laquei mortis;
<Vulgate Psalms.17.7> cum tribularer invocavi Dominum et ad Deum meum clamavi exaudivit de templo %sancto; suo vocem meam et clamor meus in conspectu eius introibit in aures eius;
<Vulgate Psalms.17.8> et commota est et contremuit terra et fundamenta montium conturbata sunt et commota sunt quoniam iratus est eis;
<Vulgate Psalms.17.9> ascendit fumus in ira eius et ignis a facie eius exarsit carbones succensi sunt ab eo;
<Vulgate Psalms.17.10> inclinavit caelos et descendit et caligo sub pedibus eius;
<Vulgate Psalms.17.11> et ascendit super cherubin et volavit volavit super pinnas ventorum;
<Vulgate Psalms.17.12> et posuit tenebras latibulum suum in circuitu eius tabernaculum eius tenebrosa aqua in nubibus aeris;
<Vulgate Psalms.17.13> prae fulgore in conspectu eius nubes * eius; transierunt grando et carbones ignis;
<Vulgate Psalms.17.14> et intonuit de caelo Dominus et Altissimus dedit vocem suam *grando et carbones ignis;;
<Vulgate Psalms.17.15> et misit sagittas et dissipavit eos et fulgora multiplicavit et conturbavit eos;
<Vulgate Psalms.17.16> et apparuerunt fontes aquarum et revelata sunt fundamenta orbis terrarum ab increpatione tua Domine ab inspiratione spiritus irae tuae;
<Vulgate Psalms.17.17> misit de summo et accepit me adsumpsit me de aquis multis;
<Vulgate Psalms.17.18> eripiet me de inimicis meis fortissimis et ab his qui oderunt me quoniam confirmati sunt super me;
<Vulgate Psalms.17.19> praevenerunt me in die adflictionis meae et factus est Dominus protector meus;
<Vulgate Psalms.17.20> et eduxit me in latitudinem salvum me faciet quoniam voluit me;
<Vulgate Psalms.17.21> %et; retribuet mihi Dominus secundum iustitiam meam %et; secundum puritatem manuum mearum retribuet mihi;
<Vulgate Psalms.17.22> quia custodivi vias Domini nec impie gessi a Deo meo;
<Vulgate Psalms.17.23> quoniam omnia iudicia eius in conspectu meo sunt et iustitias eius non reppuli a me;
<Vulgate Psalms.17.24> et ero inmaculatus cum eo et observabo ab iniquitate mea;
<Vulgate Psalms.17.25> et retribuet mihi Dominus secundum iustitiam meam et secundum puritatem manuum mearum in conspectu oculorum eius;
<Vulgate Psalms.17.26> cum sancto sanctus eris et cum viro innocente innocens eris;
<Vulgate Psalms.17.27> et cum electo electus eris et cum perverso perverteris;
<Vulgate Psalms.17.28> quoniam tu populum humilem salvum facies et oculos superborum humiliabis;
<Vulgate Psalms.17.29> quoniam tu inluminas lucernam meam Domine Deus meus inluminas tenebras meas;
<Vulgate Psalms.17.30> quoniam in te eripiar a temptatione et in Deo meo transgrediar murum;
<Vulgate Psalms.17.31> Deus meus inpolluta via eius eloquia Domini igne examinata protector est omnium sperantium in eum;
<Vulgate Psalms.17.32> quoniam quis deus praeter Dominum et quis deus praeter Deum nostrum;
<Vulgate Psalms.17.33> Deus qui praecingit me virtute et posuit inmaculatam viam meam;
<Vulgate Psalms.17.34> qui perfecit pedes meos tamquam cervorum et super excelsa statuens me;
<Vulgate Psalms.17.35> qui doces manus meas in proelium et posuisti arcum aereum brachia mea;
<Vulgate Psalms.17.36> et dedisti mihi protectionem salutis tuae et dextera tua suscepit me et disciplina tua correxit me in finem et disciplina tua ipsa me docebit;
<Vulgate Psalms.17.37> dilatasti gressus meos subtus me et non sunt infirmata vestigia mea;
<Vulgate Psalms.17.38> persequar inimicos meos et conprehendam illos et non convertar donec deficiant;
<Vulgate Psalms.17.39> confringam illos nec poterunt stare cadent subtus pedes meos;
<Vulgate Psalms.17.40> et praecinxisti me virtute ad bellum subplantasti insurgentes in me subtus me;
<Vulgate Psalms.17.41> et inimicos meos dedisti mihi dorsum et odientes me disperdisti;
<Vulgate Psalms.17.42> clamaverunt nec erat qui salvos faceret ad Dominum nec exaudivit eos;
<Vulgate Psalms.17.43> et comminuam illos ut pulverem ante faciem venti ut lutum platearum delebo eos;
<Vulgate Psalms.17.44> eripe me de contradictionibus populi constitues me in caput gentium;
<Vulgate Psalms.17.45> populus quem non cognovi servivit mihi in auditu auris oboedivit mihi;
<Vulgate Psalms.17.46> filii alieni mentiti sunt mihi filii alieni inveterati sunt et claudicaverunt a semitis suis;
<Vulgate Psalms.17.47> vivit Dominus et benedictus Deus meus et exaltetur Deus salutis meae;
<Vulgate Psalms.17.48> Deus qui dat vindictas mihi et subdidit populos sub me liberator meus de gentibus iracundis;
<Vulgate Psalms.17.49> et ab insurgentibus in me exaltabis me a viro iniquo eripies me;
<Vulgate Psalms.17.50> propterea confitebor tibi in nationibus Domine et psalmum dicam nomini tuo;
<Vulgate Psalms.17.51> magnificans salutes regis eius et faciens misericordiam christo suo David et semini eius usque in saeculum;
<Vulgate Psalms.18.1> in finem psalmus David;
<Vulgate Psalms.18.2> caeli enarrant gloriam Dei et opera manuum eius adnuntiat firmamentum;
<Vulgate Psalms.18.3> dies diei eructat verbum et nox nocti indicat scientiam;
<Vulgate Psalms.18.4> non sunt loquellae neque sermones quorum non audiantur voces eorum;
<Vulgate Psalms.18.5> in omnem terram exivit sonus eorum et in fines orbis terrae verba eorum;
<Vulgate Psalms.18.6> in sole posuit tabernaculum suum et ipse tamquam sponsus procedens de thalamo suo exultavit ut gigans ad currendam viam %suam;;
<Vulgate Psalms.18.7> a summo caeli egressio eius et occursus eius usque ad summum eius nec est qui se abscondat a calore eius;
<Vulgate Psalms.18.8> lex Domini inmaculata convertens animas testimonium Domini fidele sapientiam praestans parvulis;
<Vulgate Psalms.18.9> iustitiae Domini rectae laetificantes corda praeceptum Domini lucidum inluminans oculos;
<Vulgate Psalms.18.10> timor Domini sanctus permanens in saeculum saeculi iudicia Domini vera iustificata in semet ipsa;
<Vulgate Psalms.18.11> desiderabilia super aurum et lapidem pretiosum multum et dulciora super mel et favum;
<Vulgate Psalms.18.12> etenim servus tuus custodit ea in custodiendis illis retributio multa;
<Vulgate Psalms.18.13> delicta quis intellegit ab occultis meis munda me;
<Vulgate Psalms.18.14> et ab alienis parce servo tuo si mei non fuerint dominati tunc inmaculatus ero et emundabor a delicto maximo;
<Vulgate Psalms.18.15> et erunt ut conplaceant eloquia oris mei et meditatio cordis mei in conspectu tuo semper Domine adiutor meus et redemptor meus;
<Vulgate Psalms.19.1> in finem psalmus David;
<Vulgate Psalms.19.2> exaudiat te Dominus in die tribulationis protegat te nomen Dei Iacob;
<Vulgate Psalms.19.3> mittat tibi auxilium de sancto et de Sion tueatur te;
<Vulgate Psalms.19.4> memor sit omnis sacrificii tui et holocaustum tuum pingue fiat diapsalma;
<Vulgate Psalms.19.5> tribuat tibi secundum cor tuum et omne consilium tuum confirmet;
<Vulgate Psalms.19.6> laetabimur in salutari tuo et in nomine Dei nostri magnificabimur;
<Vulgate Psalms.19.7> impleat Dominus omnes petitiones tuas nunc cognovi quoniam salvum fecit Dominus christum suum exaudiet illum de caelo sancto suo in potentatibus salus dexterae eius;
<Vulgate Psalms.19.8> hii in curribus et hii in equis nos autem in nomine Domini Dei nostri invocabimus;
<Vulgate Psalms.19.9> ipsi obligati sunt et ceciderunt nos vero surreximus et erecti sumus;
<Vulgate Psalms.19.10> Domine salvum fac regem et exaudi nos in die qua invocaverimus te;
<Vulgate Psalms.20.1> in finem psalmus David;
<Vulgate Psalms.20.2> Domine in virtute tua laetabitur rex et super salutare tuum exultabit vehementer;
<Vulgate Psalms.20.3> desiderium animae eius tribuisti ei et voluntate labiorum eius non fraudasti eum diapsalma;
<Vulgate Psalms.20.4> quoniam praevenisti eum in benedictionibus dulcedinis posuisti in capite eius coronam de lapide pretioso;
<Vulgate Psalms.20.5> vitam petiit a te et tribuisti ei longitudinem dierum in saeculum et in saeculum saeculi;
<Vulgate Psalms.20.6> magna gloria eius in salutari tuo gloriam et magnum decorem inpones super eum;
<Vulgate Psalms.20.7> quoniam dabis eum benedictionem in saeculum saeculi laetificabis eum in gaudio cum vultu tuo;
<Vulgate Psalms.20.8> quoniam rex sperat in Domino et in misericordia Altissimi non commovebitur;
<Vulgate Psalms.20.9> inveniatur manus tua omnibus inimicis tuis dextera tua inveniat %omnes; qui te oderunt;
<Vulgate Psalms.20.10> pones eos ut clibanum ignis in tempore vultus tui Dominus in ira sua conturbabit eos et devorabit eos ignis;
<Vulgate Psalms.20.11> fructum eorum de terra perdes et semen eorum a filiis hominum;
<Vulgate Psalms.20.12> quoniam declinaverunt in te mala cogitaverunt consilia quae non potuerunt %stabilire;;
<Vulgate Psalms.20.13> quoniam pones eos dorsum in reliquis tuis praeparabis vultum eorum;
<Vulgate Psalms.20.14> exaltare Domine in virtute tua cantabimus et psallemus virtutes tuas;
<Vulgate Psalms.21.1> in finem pro adsumptione matutina psalmus David;
<Vulgate Psalms.21.2> Deus Deus meus %respice me; quare me dereliquisti longe a salute mea verba delictorum meorum;
<Vulgate Psalms.21.3> Deus meus clamabo per diem et non exaudies et nocte et non ad insipientiam mihi;
<Vulgate Psalms.21.4> tu autem in sancto habitas Laus Israhel;
<Vulgate Psalms.21.5> in te speraverunt patres nostri speraverunt et liberasti eos;
<Vulgate Psalms.21.6> ad te clamaverunt et salvi facti sunt in te speraverunt et non sunt confusi;
<Vulgate Psalms.21.7> ego autem sum vermis et non homo obprobrium hominum et abiectio plebis;
<Vulgate Psalms.21.8> omnes videntes me deriserunt me locuti sunt labiis moverunt caput;
<Vulgate Psalms.21.9> speravit in Domino eripiat eum salvum faciat eum quoniam vult eum;
<Vulgate Psalms.21.10> quoniam tu es qui extraxisti me de ventre spes mea ab uberibus matris meae;
<Vulgate Psalms.21.11> in te proiectus sum ex utero de ventre matris meae Deus meus es tu;
<Vulgate Psalms.21.12> ne discesseris a me quoniam tribulatio proxima est quoniam non est qui adiuvet;
<Vulgate Psalms.21.13> circumdederunt me vituli multi tauri pingues obsederunt me;
<Vulgate Psalms.21.14> aperuerunt super me os suum sicut leo rapiens et rugiens;
<Vulgate Psalms.21.15> sicut aqua effusus sum et dispersa sunt universa ossa mea factum est cor meum tamquam cera liquescens in medio ventris mei;
<Vulgate Psalms.21.16> aruit tamquam testa virtus mea et lingua mea adhesit faucibus meis et in limum mortis deduxisti me;
<Vulgate Psalms.21.17> quoniam circumdederunt me canes multi concilium malignantium obsedit me foderunt manus meas et pedes meos;
<Vulgate Psalms.21.18> dinumeraverunt omnia ossa mea ipsi vero consideraverunt et inspexerunt me;
<Vulgate Psalms.21.19> diviserunt sibi vestimenta mea et super vestem meam miserunt sortem;
<Vulgate Psalms.21.20> tu autem Domine ne elongaveris auxilium tuum ad defensionem meam conspice;
<Vulgate Psalms.21.21> erue a framea animam meam et de manu canis unicam meam;
<Vulgate Psalms.21.22> salva me ex ore leonis et a cornibus unicornium humilitatem meam;
<Vulgate Psalms.21.23> narrabo nomen tuum fratribus meis in media ecclesia laudabo te;
<Vulgate Psalms.21.24> qui timetis Dominum laudate eum universum semen Iacob magnificate eum;
<Vulgate Psalms.21.25> timeat eum omne semen Israhel quoniam non sprevit neque dispexit deprecationem pauperis nec avertit faciem suam a me et cum clamarem ad eum exaudivit %me;;
<Vulgate Psalms.21.26> apud te laus mea in ecclesia magna vota mea reddam in conspectu timentium eum;
<Vulgate Psalms.21.27> edent pauperes et saturabuntur et laudabunt Dominum qui requirunt eum vivent corda eorum in saeculum saeculi;
<Vulgate Psalms.21.28> reminiscentur et convertentur ad Dominum universi fines terrae et adorabunt in conspectu eius universae familiae gentium;
<Vulgate Psalms.21.29> quoniam Dei est regnum et %ipse; dominabitur gentium;
<Vulgate Psalms.21.30> manducaverunt et adoraverunt omnes pingues terrae in conspectu eius cadent omnes qui descendunt in terram;
<Vulgate Psalms.21.31> et anima mea illi vivet et semen meum serviet ipsi;
<Vulgate Psalms.21.32> adnuntiabitur Domino generatio ventura et adnuntiabunt iustitiam eius populo qui nascetur quem fecit %Dominus;;
<Vulgate Psalms.22.1> psalmus David Dominus reget me et nihil mihi deerit;
<Vulgate Psalms.22.2> in loco pascuae %ibi; me conlocavit super aquam refectionis educavit me;
<Vulgate Psalms.22.3> animam meam convertit deduxit me super semitas iustitiae propter nomen suum;
<Vulgate Psalms.22.4> nam et si ambulavero in medio umbrae mortis non timebo mala quoniam tu mecum es virga tua et baculus tuus ipsa me consolata sunt;
<Vulgate Psalms.22.5> parasti in conspectu meo mensam adversus eos qui tribulant me inpinguasti in oleo caput meum et calix meus inebrians quam praeclarus est;
<Vulgate Psalms.22.6> et misericordia tua subsequitur me omnibus diebus vitae meae et ut inhabitem in domo Domini in longitudinem dierum;
<Vulgate Psalms.23.1> psalmus David prima sabbati Domini est terra et plenitudo eius orbis terrarum et %universi; qui habitant in eo;
<Vulgate Psalms.23.2> *quia; ipse super maria fundavit eum et super flumina praeparavit eum;
<Vulgate Psalms.23.3> quis ascendit in montem Domini aut quis stabit in loco sancto eius;
<Vulgate Psalms.23.4> innocens manibus et mundo corde qui non accepit in vano animam suam nec iuravit in dolo proximo suo;
<Vulgate Psalms.23.5> hic accipiet benedictionem a Domino et misericordiam a Deo salvatore suo;
<Vulgate Psalms.23.6> haec est generatio quaerentium eum quaerentium faciem Dei Iacob diapsalma;
<Vulgate Psalms.23.7> adtollite portas principes vestras et elevamini portae aeternales et introibit rex gloriae;
<Vulgate Psalms.23.8> quis est iste rex gloriae Dominus fortis et potens Dominus potens in proelio;
<Vulgate Psalms.23.9> adtollite portas principes vestras et elevamini portae aeternales et introibit rex gloriae;
<Vulgate Psalms.23.10> quis est iste rex gloriae Dominus virtutum ipse est rex gloriae diapsalma;
<Vulgate Psalms.24.1> psalmus David ad te Domine levavi animam meam;
<Vulgate Psalms.24.2> Deus meus in te confido non erubescam;
<Vulgate Psalms.24.3> neque inrideant me inimici mei etenim universi qui sustinent te non confundentur;
<Vulgate Psalms.24.4> confundantur %omnes; iniqua agentes supervacue vias tuas Domine demonstra mihi %et; semitas tuas doce me;
<Vulgate Psalms.24.5> dirige me in veritatem tuam et doce me quoniam tu es Deus salvator meus et te sustinui tota die;
<Vulgate Psalms.24.6> reminiscere miserationum tuarum Domine et misericordiarum tuarum quia a saeculo sunt;
<Vulgate Psalms.24.7> delicta iuventutis meae et ignorantias meas ne memineris secundum misericordiam tuam memento mei * tu; propter bonitatem tuam Domine;
<Vulgate Psalms.24.8> dulcis et rectus Dominus propter hoc legem dabit delinquentibus in via;
<Vulgate Psalms.24.9> diriget mansuetos in iudicio docebit mites vias suas;
<Vulgate Psalms.24.10> universae viae Domini misericordia et veritas requirentibus testamentum eius et testimonia eius;
<Vulgate Psalms.24.11> propter nomen tuum Domine et propitiaberis peccato meo multum est enim;
<Vulgate Psalms.24.12> quis est homo qui timet Dominum legem statuet ei in via quam elegit;
<Vulgate Psalms.24.13> anima eius in bonis demorabitur et semen ipsius hereditabit terram;
<Vulgate Psalms.24.14> firmamentum est Dominus timentibus eum et testamentum ipsius ut manifestetur illis;
<Vulgate Psalms.24.15> oculi mei semper ad Dominum quoniam ipse evellet de laqueo pedes meos;
<Vulgate Psalms.24.16> respice in me et miserere mei quia unicus et pauper sum ego;
<Vulgate Psalms.24.17> tribulationes cordis mei multiplicatae sunt de necessitatibus meis erue me;
<Vulgate Psalms.24.18> vide humilitatem meam et laborem meum et dimitte universa delicta mea;
<Vulgate Psalms.24.19> respice inimicos meos quoniam multiplicati sunt et odio iniquo oderunt me;
<Vulgate Psalms.24.20> custodi animam meam et erue me non erubescam quoniam speravi in te;
<Vulgate Psalms.24.21> innocentes et recti adheserunt mihi quia sustinui te;
<Vulgate Psalms.24.22> libera Deus Israhel ex omnibus tribulationibus suis;
<Vulgate Psalms.25.1> psalmus David iudica me Domine quoniam ego in innocentia mea ingressus sum et in Domino sperans non infirmabor;
<Vulgate Psalms.25.2> proba me Domine et tempta me ure renes meos et cor meum;
<Vulgate Psalms.25.3> quoniam misericordia tua ante oculos meos est et conplacui in veritate tua;
<Vulgate Psalms.25.4> non sedi cum concilio vanitatis et cum iniqua gerentibus non introibo;
<Vulgate Psalms.25.5> odivi ecclesiam malignantium et cum impiis non sedebo;
<Vulgate Psalms.25.6> lavabo inter innocentes manus meas et circumdabo altare tuum Domine;
<Vulgate Psalms.25.7> ut audiam vocem laudis et enarrem universa mirabilia tua;
<Vulgate Psalms.25.8> Domine dilexi decorem domus tuae et locum habitationis gloriae tuae;
<Vulgate Psalms.25.9> ne perdas cum impiis animam meam et cum viris sanguinum vitam meam;
<Vulgate Psalms.25.10> in quorum manibus iniquitates sunt dextera eorum repleta est muneribus;
<Vulgate Psalms.25.11> ego autem in innocentia mea ingressus sum redime me et miserere mei;
<Vulgate Psalms.25.12> pes meus stetit in directo in ecclesiis benedicam %te; Domine;
<Vulgate Psalms.26.1> David priusquam liniretur Dominus inluminatio mea et salus mea quem timebo Dominus protector vitae meae a quo trepidabo;
<Vulgate Psalms.26.2> dum adpropiant super me nocentes ut edant carnes meas qui tribulant me et inimici mei ipsi infirmati sunt et ceciderunt;
<Vulgate Psalms.26.3> si consistant adversus me castra non timebit cor meum si exsurgat adversus me proelium in hoc ego sperabo;
<Vulgate Psalms.26.4> unam petii a Domino hanc requiram ut inhabitem in domo Domini omnes dies vitae meae ut videam voluntatem Domini et visitem templum eius;
<Vulgate Psalms.26.5> quoniam abscondit me in tabernaculo in die malorum protexit me in abscondito tabernaculi sui;
<Vulgate Psalms.26.6> in petra exaltavit me et nunc exaltavit caput meum super inimicos meos circuivi et immolavi in tabernaculo eius hostiam vociferationis cantabo et psalmum dicam Domino;
<Vulgate Psalms.26.7> exaudi Domine vocem meam qua clamavi miserere mei et exaudi me;
<Vulgate Psalms.26.8> tibi dixit cor meum exquisivit facies mea faciem tuam Domine requiram;
<Vulgate Psalms.26.9> ne avertas faciem tuam a me ne declines in ira a servo tuo adiutor meus esto ne derelinquas me neque dispicias me Deus salvator meus;
<Vulgate Psalms.26.10> quoniam pater meus et mater mea dereliquerunt me Dominus autem adsumpsit me;
<Vulgate Psalms.26.11> legem pone mihi Domine in via tua et dirige me in semita recta propter inimicos meos;
<Vulgate Psalms.26.12> ne tradideris me in animas tribulantium me quoniam insurrexerunt in me testes iniqui et mentita est iniquitas sibi;
<Vulgate Psalms.26.13> credo videre bona Domini in terra viventium;
<Vulgate Psalms.26.14> expecta Dominum viriliter age et confortetur cor tuum et sustine Dominum;
<Vulgate Psalms.27.1> huic David ad te Domine clamabo Deus meus ne sileas a me nequando taceas a me et adsimilabor descendentibus in lacum;
<Vulgate Psalms.27.2> exaudi vocem deprecationis meae dum oro ad te dum extollo manus meas ad templum sanctum tuum;
<Vulgate Psalms.27.3> ne simul tradas me cum peccatoribus et cum operantibus iniquitatem %ne perdideris me; qui loquuntur pacem cum proximo suo mala autem sunt in cordibus eorum;
<Vulgate Psalms.27.4> da illis secundum opera ipsorum et secundum nequitiam adinventionum ipsorum secundum opera manuum eorum tribue illis redde retributionem eorum ipsis;
<Vulgate Psalms.27.5> quoniam non intellexerunt opera Domini et in opera manuum eius destrues illos et non aedificabis eos;
<Vulgate Psalms.27.6> benedictus Dominus quoniam exaudivit vocem deprecationis meae;
<Vulgate Psalms.27.7> Dominus adiutor meus et protector meus in ipso speravit cor meum et adiutus sum et refloruit caro mea et ex voluntate mea confitebor ei;
<Vulgate Psalms.27.8> Dominus fortitudo plebis suae et protector salvationum christi sui est;
<Vulgate Psalms.27.9> salvam fac plebem tuam et benedic hereditati tuae et rege eos et extolle eos usque in aeternum;
<Vulgate Psalms.28.1> psalmus David in consummatione tabernaculi adferte Domino filii Dei adferte Domino filios arietum;
<Vulgate Psalms.28.2> adferte Domino gloriam et honorem adferte Domino gloriam nomini eius adorate Dominum in atrio sancto eius;
<Vulgate Psalms.28.3> vox Domini super aquas Deus maiestatis intonuit Dominus super aquas multas;
<Vulgate Psalms.28.4> vox Domini in virtute vox Domini in magnificentia;
<Vulgate Psalms.28.5> vox Domini confringentis cedros et confringet Dominus cedros Libani;
<Vulgate Psalms.28.6> et comminuet eas tamquam vitulum Libani et dilectus quemadmodum filius unicornium;
<Vulgate Psalms.28.7> vox Domini intercidentis flammam ignis;
<Vulgate Psalms.28.8> vox Domini concutientis desertum et commovebit Dominus desertum Cades;
<Vulgate Psalms.28.9> vox Domini praeparantis cervos et revelabit condensa et in templo eius omnis dicet gloriam;
<Vulgate Psalms.28.10> Dominus diluvium inhabitare facit et sedebit Dominus rex in aeternum;
<Vulgate Psalms.28.11> Dominus virtutem populo suo dabit Dominus benedicet populo suo in pace;
<Vulgate Psalms.29.1> psalmus cantici in dedicatione domus David;
<Vulgate Psalms.29.2> exaltabo te Domine quoniam suscepisti me nec delectasti inimicos meos super me;
<Vulgate Psalms.29.3> Domine Deus meus clamavi ad te et sanasti me;
<Vulgate Psalms.29.4> Domine eduxisti ab inferno animam meam salvasti me a descendentibus in lacum;
<Vulgate Psalms.29.5> psallite Domino sancti eius et confitemini memoriae sanctitatis eius;
<Vulgate Psalms.29.6> quoniam ira in indignatione eius et vita in voluntate eius ad vesperum demorabitur fletus et ad matutinum laetitia;
<Vulgate Psalms.29.7> ego autem dixi in abundantia mea non movebor in aeternum;
<Vulgate Psalms.29.8> Domine in voluntate tua praestitisti decori meo virtutem avertisti faciem tuam et factus sum conturbatus;
<Vulgate Psalms.29.9> ad te Domine clamabo et ad Deum meum deprecabor;
<Vulgate Psalms.29.10> quae utilitas in sanguine meo dum descendo in corruptionem numquid confitebitur tibi pulvis aut adnuntiabit veritatem tuam;
<Vulgate Psalms.29.11> audivit Dominus et misertus est mei Dominus factus est adiutor meus;
<Vulgate Psalms.29.12> convertisti planctum meum in gaudium mihi conscidisti saccum meum et circumdedisti me laetitia;
<Vulgate Psalms.29.13> ut cantet tibi gloria mea et non conpungar Domine Deus meus in aeternum confitebor tibi;
<Vulgate Psalms.30.1> in finem psalmus David;
<Vulgate Psalms.30.2> in te Domine speravi non confundar in aeternum in iustitia tua libera me;
<Vulgate Psalms.30.3> inclina ad me aurem tuam adcelera ut eruas me esto mihi in Deum protectorem et in domum refugii ut salvum me facias;
<Vulgate Psalms.30.4> quoniam fortitudo mea et refugium meum es tu et propter nomen tuum deduces me et enutries me;
<Vulgate Psalms.30.5> educes me de laqueo hoc quem absconderunt mihi quoniam tu es protector meus;
<Vulgate Psalms.30.6> in manus tuas commendabo spiritum meum redemisti me Domine Deus veritatis;
<Vulgate Psalms.30.7> odisti observantes vanitates supervacue ego autem in Domino speravi;
<Vulgate Psalms.30.8> exultabo et laetabor in misericordia tua quoniam respexisti humilitatem meam salvasti de necessitatibus animam meam;
<Vulgate Psalms.30.9> nec conclusisti me in manibus inimici statuisti in loco spatioso pedes meos;
<Vulgate Psalms.30.10> miserere mei Domine quoniam tribulor conturbatus est in ira oculus meus anima mea et venter meus;
<Vulgate Psalms.30.11> quoniam defecit in dolore vita mea et anni mei in gemitibus infirmata est in paupertate virtus mea et ossa mea conturbata sunt;
<Vulgate Psalms.30.12> super omnes inimicos meos factus sum obprobrium et vicinis meis valde et timor notis meis qui videbant me foras fugerunt a me;
<Vulgate Psalms.30.13> oblivioni datus sum tamquam mortuus a corde factus sum tamquam vas perditum;
<Vulgate Psalms.30.14> quoniam audivi vituperationem multorum commorantium in circuitu in eo dum convenirent simul adversus me accipere animam meam consiliati sunt;
<Vulgate Psalms.30.15> ego autem in te speravi Domine dixi Deus meus es tu;
<Vulgate Psalms.30.16> in manibus tuis sortes meae eripe me de manu inimicorum meorum et a persequentibus me;
<Vulgate Psalms.30.17> inlustra faciem tuam super servum tuum salvum me fac in misericordia tua;
<Vulgate Psalms.30.18> Domine ne confundar quoniam invocavi te erubescant impii et deducantur in infernum;
<Vulgate Psalms.30.19> muta fiant labia dolosa quae loquuntur adversus iustum iniquitatem in superbia et in abusione;
<Vulgate Psalms.30.20> quam magna multitudo dulcedinis tuae %Domine; quam abscondisti timentibus te perfecisti eis qui sperant in te in conspectu filiorum hominum;
<Vulgate Psalms.30.21> abscondes eos in abdito faciei tuae a conturbatione hominum proteges eos in tabernaculo a contradictione linguarum;
<Vulgate Psalms.30.22> benedictus Dominus quoniam mirificavit misericordiam suam mihi in civitate munita;
<Vulgate Psalms.30.23> ego autem dixi in excessu mentis meae proiectus sum a facie oculorum tuorum ideo exaudisti vocem orationis meae dum clamarem ad te;
<Vulgate Psalms.30.24> diligite Dominum omnes sancti eius %quoniam; veritates requirit Dominus et retribuit abundanter facientibus superbiam;
<Vulgate Psalms.30.25> viriliter agite et confortetur cor vestrum omnes qui speratis in Domino;
<Vulgate Psalms.31.1> huic David intellectus beati quorum remissae sunt iniquitates et quorum tecta sunt peccata;
<Vulgate Psalms.31.2> beatus vir cui non inputabit Dominus peccatum nec est in spiritu eius dolus;
<Vulgate Psalms.31.3> quoniam tacui inveteraverunt ossa mea dum clamarem tota die;
<Vulgate Psalms.31.4> quoniam die ac nocte gravata est super me manus tua conversus sum in aerumna *mea; dum configitur %mihi; spina diapsalma;
<Vulgate Psalms.31.5> delictum meum cognitum *tibi; feci et iniustitiam meam non abscondi dixi confitebor adversus me iniustitiam meam Domino et tu remisisti impietatem peccati mei diapsalma;
<Vulgate Psalms.31.6> pro hac orabit ad te omnis sanctus in tempore oportuno verumtamen in diluvio aquarum multarum ad eum non adproximabunt;
<Vulgate Psalms.31.7> tu es refugium meum a tribulatione quae circumdedit me exultatio mea erue me a circumdantibus me diapsalma;
<Vulgate Psalms.31.8> intellectum tibi dabo et instruam te in via hac qua gradieris firmabo super te oculos meos;
<Vulgate Psalms.31.9> nolite fieri sicut equus et mulus quibus non est intellectus in camo et freno maxillas eorum constringe qui non adproximant ad te;
<Vulgate Psalms.31.10> multa flagella peccatoris sperantem autem in Domino misericordia circumdabit;
<Vulgate Psalms.31.11> laetamini in Domino et exultate iusti et gloriamini omnes recti corde;
<Vulgate Psalms.32.1> psalmus David exultate iusti in Domino rectos decet laudatio;
<Vulgate Psalms.32.2> confitemini Domino in cithara in psalterio decem cordarum psallite illi;
<Vulgate Psalms.32.3> cantate ei canticum novum bene psallite in vociferatione;
<Vulgate Psalms.32.4> quia rectum est verbum Domini et omnia opera eius in fide;
<Vulgate Psalms.32.5> diligit misericordiam et iudicium misericordia Domini plena est terra;
<Vulgate Psalms.32.6> verbo Domini caeli firmati sunt et spiritu oris eius omnis virtus eorum;
<Vulgate Psalms.32.7> congregans sicut in utre aquas maris ponens in thesauris abyssos;
<Vulgate Psalms.32.8> timeat Dominum omnis terra ab eo autem commoveantur omnes inhabitantes orbem;
<Vulgate Psalms.32.9> quoniam ipse dixit et facta sunt ipse mandavit et creata sunt;
<Vulgate Psalms.32.10> Dominus dissipat consilia gentium reprobat autem cogitationes populorum %et reprobat consilia principum;;
<Vulgate Psalms.32.11> consilium autem Domini in aeternum manet cogitationes cordis eius in generatione et generationem;
<Vulgate Psalms.32.12> beata gens cuius est Dominus Deus eius populus quem elegit in hereditatem sibi;
<Vulgate Psalms.32.13> de caelo respexit Dominus vidit omnes filios hominum;
<Vulgate Psalms.32.14> de praeparato habitaculo suo respexit super omnes qui habitant terram;
<Vulgate Psalms.32.15> qui finxit singillatim corda eorum qui intellegit omnia opera illorum;
<Vulgate Psalms.32.16> non salvatur rex per multam virtutem et gigans non salvabitur in multitudine virtutis suae;
<Vulgate Psalms.32.17> fallax equus ad salutem in abundantia autem virtutis suae non salvabitur;
<Vulgate Psalms.32.18> ecce oculi Domini super metuentes eum qui sperant super misericordia eius;
<Vulgate Psalms.32.19> ut eruat a morte animas eorum et alat eos in fame;
<Vulgate Psalms.32.20> anima nostra sustinet Dominum quoniam adiutor et protector noster est;
<Vulgate Psalms.32.21> quia in eo laetabitur cor nostrum et in nomine sancto eius speravimus;
<Vulgate Psalms.32.22> fiat misericordia tua Domine super nos quemadmodum speravimus in te;
<Vulgate Psalms.33.1> David cum inmutavit vultum suum coram Abimelech et dimisit eum et abiit;
<Vulgate Psalms.33.2> benedicam Dominum in omni tempore semper laus eius in ore meo;
<Vulgate Psalms.33.3> in Domino laudabitur anima mea audiant mansueti et laetentur;
<Vulgate Psalms.33.4> magnificate Dominum mecum et exaltemus nomen eius in id ipsum;
<Vulgate Psalms.33.5> exquisivi Dominum et exaudivit me et ex omnibus tribulationibus meis eripuit me;
<Vulgate Psalms.33.6> accedite ad eum et inluminamini et facies vestrae non confundentur;
<Vulgate Psalms.33.7> iste pauper clamavit et Dominus exaudivit %eum; et de omnibus tribulationibus eius salvavit eum;
<Vulgate Psalms.33.8> vallabit angelus Domini in circuitu timentium eum et eripiet eos;
<Vulgate Psalms.33.9> gustate et videte quoniam suavis est Dominus beatus vir qui sperat in eo;
<Vulgate Psalms.33.10> timete Dominum %omnes; sancti eius quoniam non est inopia timentibus eum;
<Vulgate Psalms.33.11> divites eguerunt et esurierunt inquirentes autem Dominum non minuentur omni bono diapsalma;
<Vulgate Psalms.33.12> venite filii audite me timorem Domini docebo vos;
<Vulgate Psalms.33.13> quis est homo qui vult vitam cupit videre dies bonos;
<Vulgate Psalms.33.14> prohibe linguam tuam a malo et labia tua ne loquantur dolum;
<Vulgate Psalms.33.15> deverte a malo et fac bonum inquire pacem et persequere eam;
<Vulgate Psalms.33.16> oculi Domini super iustos et aures eius in precem eorum;
<Vulgate Psalms.33.17> facies Domini super facientes mala ut perdat de terra memoriam eorum;
<Vulgate Psalms.33.18> clamaverunt iusti et Dominus exaudivit et ex omnibus tribulationibus eorum liberavit eos;
<Vulgate Psalms.33.19> iuxta est Dominus his qui tribulato sunt corde et humiles spiritu salvabit;
<Vulgate Psalms.33.20> multae tribulationes iustorum et de omnibus his liberavit eos;
<Vulgate Psalms.33.21> Dominus custodit omnia ossa eorum unum ex his non conteretur;
<Vulgate Psalms.33.22> mors peccatorum pessima et qui oderunt iustum delinquent;
<Vulgate Psalms.33.23> redimet Dominus animas servorum suorum et non delinquent omnes qui sperant in eum;
<Vulgate Psalms.34.1> huic David iudica Domine nocentes me expugna expugnantes me;
<Vulgate Psalms.34.2> adprehende arma et scutum et exsurge in adiutorium mihi;
<Vulgate Psalms.34.3> effunde frameam et conclude adversus eos qui persequuntur me dic animae meae salus tua ego sum;
<Vulgate Psalms.34.4> confundantur et revereantur quaerentes animam meam avertantur retrorsum et confundantur cogitantes mihi mala;
<Vulgate Psalms.34.5> fiant tamquam pulvis ante faciem venti et angelus Domini coartans eos;
<Vulgate Psalms.34.6> fiat via illorum tenebrae et lubricum et angelus Domini persequens eos;
<Vulgate Psalms.34.7> quoniam gratis absconderunt mihi interitum laquei sui supervacue exprobraverunt animam meam;
<Vulgate Psalms.34.8> veniat illi laqueus quem ignorat et captio quam abscondit conprehendat eum et in laqueo cadat in ipso;
<Vulgate Psalms.34.9> anima autem mea exultabit in Domino delectabitur super salutari suo;
<Vulgate Psalms.34.10> omnia ossa mea dicent Domine quis similis tui eripiens inopem de manu fortiorum eius egenum et pauperem a diripientibus eum;
<Vulgate Psalms.34.11> surgentes testes iniqui quae ignorabam interrogabant me;
<Vulgate Psalms.34.12> retribuebant mihi mala pro bonis sterilitatem animae meae;
<Vulgate Psalms.34.13> ego autem cum mihi molesti essent induebar cilicio humiliabam in ieiunio animam meam et oratio mea in sinum meum convertetur;
<Vulgate Psalms.34.14> quasi proximum quasi fratrem nostrum sic conplacebam quasi lugens et contristatus sic humiliabar;
<Vulgate Psalms.34.15> et adversum me laetati sunt et convenerunt congregata sunt super me flagella et ignoravi;
<Vulgate Psalms.34.16> dissipati sunt nec conpuncti temptaverunt me subsannaverunt me subsannatione frenduerunt super me dentibus suis;
<Vulgate Psalms.34.17> Domine quando respicies restitue animam meam a malignitate eorum a leonibus unicam meam;
<Vulgate Psalms.34.18> confitebor tibi in ecclesia magna in populo gravi laudabo te;
<Vulgate Psalms.34.19> non supergaudeant mihi qui adversantur mihi inique qui oderunt me gratis et annuunt oculis;
<Vulgate Psalms.34.20> quoniam mihi quidem pacifice loquebantur et in iracundia * terrae loquentes; dolos cogitabant;
<Vulgate Psalms.34.21> et dilataverunt super me os suum dixerunt euge euge viderunt oculi nostri;
<Vulgate Psalms.34.22> vidisti Domine ne sileas Domine ne discedas a me;
<Vulgate Psalms.34.23> exsurge et intende iudicio meo Deus meus et Dominus meus in causam meam;
<Vulgate Psalms.34.24> iudica me secundum iustitiam tuam Domine Deus meus et non supergaudeant mihi;
<Vulgate Psalms.34.25> non dicant in cordibus suis euge euge animae nostrae nec dicant devoravimus eum;
<Vulgate Psalms.34.26> erubescant et revereantur simul qui gratulantur malis meis induantur confusione et reverentia qui magna loquuntur super me;
<Vulgate Psalms.34.27> exultent et laetentur qui volunt iustitiam meam et dicant semper magnificetur Dominus qui volunt pacem servi eius;
<Vulgate Psalms.34.28> et lingua mea meditabitur iustitiam tuam tota die laudem tuam;
<Vulgate Psalms.35.1> in finem servo Domini David;
<Vulgate Psalms.35.2> dixit iniustus ut delinquat in semet ipso non est timor Dei ante oculos eius;
<Vulgate Psalms.35.3> quoniam dolose egit in conspectu eius ut inveniatur iniquitas eius ad odium;
<Vulgate Psalms.35.4> verba oris eius iniquitas et dolus noluit intellegere ut bene ageret;
<Vulgate Psalms.35.5> iniquitatem meditatus est in cubili suo adstetit omni viae non bonae malitiam autem non odivit;
<Vulgate Psalms.35.6> Domine in caelo misericordia tua et veritas tua usque ad nubes;
<Vulgate Psalms.35.7> iustitia tua sicut montes Dei iudicia tua abyssus multa homines et iumenta salvabis Domine;
<Vulgate Psalms.35.8> quemadmodum multiplicasti misericordiam tuam Deus filii autem hominum in tegmine alarum tuarum sperabunt;
<Vulgate Psalms.35.9> inebriabuntur ab ubertate domus tuae et torrente voluntatis tuae potabis eos;
<Vulgate Psalms.35.10> quoniam apud te fons vitae in lumine tuo videbimus lumen;
<Vulgate Psalms.35.11> praetende misericordiam tuam scientibus te et iustitiam tuam his qui recto sunt corde;
<Vulgate Psalms.35.12> non veniat mihi pes superbiae et manus peccatoris non moveat me;
<Vulgate Psalms.35.13> ibi ceciderunt qui operantur iniquitatem expulsi sunt nec potuerunt stare;
<Vulgate Psalms.36.1> ipsi David noli aemulari in malignantibus neque zelaveris facientes iniquitatem;
<Vulgate Psalms.36.2> quoniam tamquam faenum velociter arescent et quemadmodum holera herbarum cito decident;
<Vulgate Psalms.36.3> spera in Domino et fac bonitatem et inhabita terram et pasceris in divitiis eius;
<Vulgate Psalms.36.4> delectare in Domino et dabit tibi petitiones cordis tui;
<Vulgate Psalms.36.5> revela Domino viam tuam et spera in eum et ipse faciet;
<Vulgate Psalms.36.6> et educet quasi lumen iustitiam tuam et iudicium tuum tamquam meridiem;
<Vulgate Psalms.36.7> subditus esto Domino et ora eum noli aemulari in eo qui prosperatur in via sua in homine faciente iniustitias;
<Vulgate Psalms.36.8> desine ab ira et derelinque furorem noli aemulari ut maligneris;
<Vulgate Psalms.36.9> quoniam qui malignantur exterminabuntur sustinentes autem Dominum ipsi hereditabunt terram;
<Vulgate Psalms.36.10> et adhuc pusillum et non erit peccator et quaeres locum eius et non invenies;
<Vulgate Psalms.36.11> mansueti autem hereditabunt terram et delectabuntur in multitudine pacis;
<Vulgate Psalms.36.12> observabit peccator iustum et stridebit super eum dentibus suis;
<Vulgate Psalms.36.13> Dominus autem inridebit eum quia prospicit quoniam veniet dies eius;
<Vulgate Psalms.36.14> gladium evaginaverunt peccatores intenderunt arcum suum ut decipiant pauperem et inopem ut trucident rectos corde;
<Vulgate Psalms.36.15> gladius eorum intret in corda ipsorum et arcus ipsorum confringatur;
<Vulgate Psalms.36.16> melius est modicum iusto super divitias peccatorum multas;
<Vulgate Psalms.36.17> quoniam brachia peccatorum conterentur confirmat autem iustos Dominus;
<Vulgate Psalms.36.18> novit Dominus dies inmaculatorum et hereditas eorum in aeternum erit;
<Vulgate Psalms.36.19> non confundentur in tempore malo et in diebus famis saturabuntur;
<Vulgate Psalms.36.20> quia peccatores peribunt inimici vero Domini mox honorificati fuerint et exaltati deficientes quemadmodum fumus defecerunt;
<Vulgate Psalms.36.21> mutuabitur peccator et non solvet iustus autem miseretur et tribuet;
<Vulgate Psalms.36.22> quia benedicentes ei hereditabunt terram maledicentes autem ei disperibunt;
<Vulgate Psalms.36.23> apud Dominum gressus hominis dirigentur et viam eius volet;
<Vulgate Psalms.36.24> cum ceciderit non conlidetur quia Dominus subponit manum suam;
<Vulgate Psalms.36.25> iunior fui et senui et non vidi iustum derelictum nec semen eius quaerens panes;
<Vulgate Psalms.36.26> tota die miseretur et commodat et semen illius in benedictione erit;
<Vulgate Psalms.36.27> declina a malo et fac bonum et inhabita in saeculum saeculi;
<Vulgate Psalms.36.28> quia Dominus amat iudicium et non derelinquet sanctos suos in aeternum conservabuntur iniusti punientur et semen impiorum peribit;
<Vulgate Psalms.36.29> iusti autem hereditabunt terram et inhabitabunt in saeculum %saeculi; super eam;
<Vulgate Psalms.36.30> os iusti meditabitur sapientiam et lingua eius loquetur iudicium;
<Vulgate Psalms.36.31> lex Dei eius in corde ipsius et non subplantabuntur gressus eius;
<Vulgate Psalms.36.32> considerat peccator iustum et quaerit mortificare eum;
<Vulgate Psalms.36.33> Dominus autem non derelinquet eum in manus eius nec damnabit eum cum iudicabitur illi;
<Vulgate Psalms.36.34> expecta Dominum et custodi viam eius et exaltabit te ut hereditate capias terram cum perierint peccatores videbis;
<Vulgate Psalms.36.35> vidi impium superexaltatum et elevatum sicut cedros Libani;
<Vulgate Psalms.36.36> et transivi et ecce non erat et quaesivi eum et non est inventus locus eius;
<Vulgate Psalms.36.37> custodi innocentiam et vide aequitatem quoniam sunt reliquiae homini pacifico;
<Vulgate Psalms.36.38> iniusti autem disperibunt simul reliquiae impiorum peribunt;
<Vulgate Psalms.36.39> salus autem iustorum a Domino et protector eorum in tempore tribulationis;
<Vulgate Psalms.36.40> et adiuvabit eos Dominus et liberabit eos et eruet eos a peccatoribus et salvabit eos quia speraverunt in eo;
<Vulgate Psalms.37.1> psalmus David in rememorationem de sabbato;
<Vulgate Psalms.37.2> Domine ne in furore tuo arguas me neque in ira tua corripias me;
<Vulgate Psalms.37.3> quoniam sagittae tuae infixae sunt mihi et confirmasti super me manum tuam;
<Vulgate Psalms.37.4> non est sanitas carni meae a facie irae tuae non est pax ossibus meis a facie peccatorum meorum;
<Vulgate Psalms.37.5> quoniam iniquitates meae supergressae sunt caput meum sicut onus grave gravatae sunt super me;
<Vulgate Psalms.37.6> putruerunt et corruptae sunt cicatrices meae a facie insipientiae meae;
<Vulgate Psalms.37.7> miser factus sum et curvatus sum usque ad finem tota die contristatus ingrediebar;
<Vulgate Psalms.37.8> quoniam lumbi mei impleti sunt inlusionibus et non est sanitas in carne mea;
<Vulgate Psalms.37.9> adflictus sum et humiliatus sum nimis rugiebam a gemitu cordis mei;
<Vulgate Psalms.37.10> Domine ante te omne desiderium meum et gemitus meus a te non est absconditus;
<Vulgate Psalms.37.11> cor meum conturbatum est dereliquit me virtus mea et lumen oculorum meorum et ipsum non est mecum;
<Vulgate Psalms.37.12> amici mei et proximi mei adversus me adpropinquaverunt et steterunt et qui iuxta me erant de longe steterunt;
<Vulgate Psalms.37.13> et vim faciebant qui quaerebant animam meam et qui inquirebant mala mihi locuti sunt vanitates et dolos tota die meditabantur;
<Vulgate Psalms.37.14> ego autem tamquam surdus non audiebam et sicut mutus non aperiens os suum;
<Vulgate Psalms.37.15> et factus sum sicut homo non audiens et non habens in ore suo redargutiones;
<Vulgate Psalms.37.16> quoniam in te Domine speravi tu exaudies Domine Deus meus;
<Vulgate Psalms.37.17> quia dixi nequando supergaudeant mihi inimici mei et dum commoventur pedes mei super me magna locuti sunt;
<Vulgate Psalms.37.18> quoniam ego in flagella paratus et dolor meus in conspectu meo semper;
<Vulgate Psalms.37.19> quoniam iniquitatem meam adnuntiabo %et; cogitabo pro peccato meo;
<Vulgate Psalms.37.20> inimici autem mei vivent et firmati sunt super me et multiplicati sunt qui oderunt me inique;
<Vulgate Psalms.37.21> qui retribuunt mala pro bonis detrahebant mihi quoniam sequebar bonitatem;
<Vulgate Psalms.37.22> non derelinquas me Domine Deus meus ne discesseris a me;
<Vulgate Psalms.37.23> intende in adiutorium meum Domine salutis meae;
<Vulgate Psalms.38.1> in finem Idithun canticum David;
<Vulgate Psalms.38.2> dixi custodiam vias meas ut non delinquam in lingua mea posui ori meo custodiam cum consisteret peccator adversum me;
<Vulgate Psalms.38.3> obmutui et humiliatus sum et silui a bonis et dolor meus renovatus est;
<Vulgate Psalms.38.4> concaluit cor meum intra me et in meditatione mea exardescet ignis;
<Vulgate Psalms.38.5> locutus sum in lingua mea notum fac mihi Domine finem meum et numerum dierum meorum quis est ut sciam quid desit mihi;
<Vulgate Psalms.38.6> ecce mensurabiles posuisti dies meos et substantia mea tamquam nihilum ante te verumtamen universa vanitas omnis homo vivens diapsalma;
<Vulgate Psalms.38.7> verumtamen in imagine pertransit homo sed et frustra conturbatur thesaurizat et ignorat cui congregabit ea;
<Vulgate Psalms.38.8> et nunc quae est expectatio mea nonne Dominus et substantia mea apud te est;
<Vulgate Psalms.38.9> ab omnibus iniquitatibus meis erue me obprobrium insipienti dedisti me;
<Vulgate Psalms.38.10> obmutui %et; non aperui os meum quoniam tu fecisti;
<Vulgate Psalms.38.11> amove a me plagas tuas;
<Vulgate Psalms.38.12> a fortitudine manus tuae ego defeci in increpationibus propter iniquitatem corripuisti hominem et tabescere fecisti sicut araneam animam eius verumtamen vane %conturbatur; omnis homo diapsalma;
<Vulgate Psalms.38.13> exaudi orationem meam Domine et deprecationem meam auribus percipe lacrimas meas ne sileas quoniam advena sum apud te et peregrinus sicut omnes patres mei;
<Vulgate Psalms.38.14> remitte mihi ut refrigerer priusquam abeam et amplius non ero;
<Vulgate Psalms.39.1> in finem David psalmus;
<Vulgate Psalms.39.2> expectans expectavi Dominum et intendit mihi;
<Vulgate Psalms.39.3> et exaudivit preces meas et eduxit me de lacu miseriae et de luto fecis et statuit super petram pedes meos et direxit gressus meos;
<Vulgate Psalms.39.4> et inmisit in os meum canticum novum carmen Deo nostro videbunt multi et timebunt et sperabunt in Domino;
<Vulgate Psalms.39.5> beatus vir cuius est nomen Domini spes ipsius et non respexit in vanitates et insanias falsas;
<Vulgate Psalms.39.6> multa fecisti tu Domine Deus meus mirabilia tua et cogitationibus tuis non est qui similis sit tibi adnuntiavi et locutus sum multiplicati sunt super numerum;
<Vulgate Psalms.39.7> sacrificium et oblationem noluisti aures autem perfecisti mihi holocaustum et pro peccato non postulasti;
<Vulgate Psalms.39.8> tunc dixi ecce venio in capite libri scriptum est de me;
<Vulgate Psalms.39.9> ut facerem voluntatem tuam Deus meus volui et legem tuam in medio cordis mei;
<Vulgate Psalms.39.10> adnuntiavi iustitiam in ecclesia magna ecce labia mea non prohibebo Domine tu scisti;
<Vulgate Psalms.39.11> iustitiam tuam non abscondi in corde meo veritatem tuam et salutare tuum dixi non abscondi misericordiam tuam et veritatem tuam a concilio multo;
<Vulgate Psalms.39.12> tu autem Domine ne longe facias miserationes tuas a me misericordia tua et veritas tua semper susceperunt me;
<Vulgate Psalms.39.13> quoniam circumdederunt me mala quorum non est numerus conprehenderunt me iniquitates meae et non potui ut viderem multiplicatae sunt super capillos capitis mei et cor meum dereliquit me;
<Vulgate Psalms.39.14> conplaceat tibi Domine ut eruas me Domine ad adiuvandum me respice;
<Vulgate Psalms.39.15> confundantur et revereantur simul qui quaerunt animam meam ut auferant eam convertantur retrorsum et revereantur qui volunt mihi mala;
<Vulgate Psalms.39.16> ferant confestim confusionem suam qui dicunt mihi euge euge;
<Vulgate Psalms.39.17> exultent et laetentur super te omnes quaerentes te et dicant semper magnificetur Dominus qui diligunt salutare tuum;
<Vulgate Psalms.39.18> ego autem mendicus sum et pauper Dominus sollicitus est mei adiutor meus et protector meus tu es Deus meus ne tardaveris;
<Vulgate Psalms.40.1> in finem psalmus David;
<Vulgate Psalms.40.2> beatus qui intellegit super egenum et pauperem in die mala liberabit eum Dominus;
<Vulgate Psalms.40.3> Dominus conservet eum et vivificet eum et beatum faciat eum in terra et non tradat eum in animam inimicorum eius;
<Vulgate Psalms.40.4> Dominus opem ferat illi super lectum doloris eius universum stratum eius versasti in infirmitate eius;
<Vulgate Psalms.40.5> ego dixi Domine miserere mei sana animam meam quoniam peccavi tibi;
<Vulgate Psalms.40.6> inimici mei dixerunt mala mihi quando morietur et peribit nomen eius;
<Vulgate Psalms.40.7> et si ingrediebatur ut videret vane loquebatur cor eius congregavit iniquitatem sibi egrediebatur foras et loquebatur;
<Vulgate Psalms.40.8> in id ipsum adversum me susurrabant omnes inimici mei adversus me cogitabant mala mihi;
<Vulgate Psalms.40.9> verbum iniquum constituerunt adversus me numquid qui dormit non adiciet ut resurgat;
<Vulgate Psalms.40.10> etenim homo pacis meae in quo speravi qui edebat panes meos magnificavit super me subplantationem;
<Vulgate Psalms.40.11> tu autem Domine miserere mei et resuscita me et retribuam eis;
<Vulgate Psalms.40.12> in hoc cognovi quoniam voluisti me quoniam non gaudebit inimicus meus super me;
<Vulgate Psalms.40.13> me autem propter innocentiam suscepisti et confirmasti me in conspectu tuo in aeternum;
<Vulgate Psalms.40.14> benedictus Dominus Deus Israhel a saeculo et in saeculum fiat fiat;
<Vulgate Psalms.41.1> in finem in intellectum filiis Core;
<Vulgate Psalms.41.2> quemadmodum desiderat cervus ad fontes aquarum ita desiderat anima mea ad te Deus;
<Vulgate Psalms.41.3> sitivit anima mea ad Deum *fortem; vivum quando veniam et parebo ante faciem Dei;
<Vulgate Psalms.41.4> fuerunt mihi lacrimae meae panis die ac nocte dum dicitur mihi cotidie ubi est Deus tuus;
<Vulgate Psalms.41.5> haec recordatus sum et effudi in me animam meam quoniam transibo in loco tabernaculi admirabilis usque ad domum Dei in voce exultationis et confessionis sonus epulantis;
<Vulgate Psalms.41.6> quare tristis es anima mea et quare conturbas me spera in Deo quoniam confitebor illi salutare vultus mei;
<Vulgate Psalms.41.7> Deus meus ad me ipsum anima mea conturbata est propterea memor ero tui de terra Iordanis et Hermoniim a monte modico;
<Vulgate Psalms.41.8> abyssus *ad; abyssum invocat in voce cataractarum tuarum omnia excelsa tua et fluctus tui super me transierunt;
<Vulgate Psalms.41.9> in die mandavit Dominus misericordiam suam et nocte canticum eius apud me oratio Deo vitae meae;
<Vulgate Psalms.41.10> dicam Deo susceptor meus es quare oblitus es mei quare contristatus incedo dum adfligit me inimicus;
<Vulgate Psalms.41.11> dum confringuntur ossa mea exprobraverunt mihi qui tribulant me dum dicunt mihi per singulos dies ubi est Deus tuus;
<Vulgate Psalms.41.12> quare tristis es anima mea et quare conturbas me spera in Deum quoniam *adhuc; confitebor illi salutare vultus mei *et; Deus meus;
<Vulgate Psalms.42.1> psalmus David iudica me Deus et discerne causam meam de gente non sancta ab homine iniquo et doloso erue me;
<Vulgate Psalms.42.2> quia tu es Deus fortitudo mea quare me reppulisti quare tristis incedo dum adfligit me inimicus;
<Vulgate Psalms.42.3> emitte lucem tuam et veritatem tuam ipsa me deduxerunt et adduxerunt in montem sanctum tuum et in tabernacula tua;
<Vulgate Psalms.42.4> et introibo ad altare Dei ad Deum qui laetificat iuventutem meam confitebor tibi in cithara Deus Deus meus;
<Vulgate Psalms.42.5> quare tristis es anima mea et quare conturbas me spera in Deum quoniam *adhuc; confitebor illi salutare vultus mei *et; Deus meus;
<Vulgate Psalms.43.1> in finem filiis Core ad intellectum;
<Vulgate Psalms.43.2> Deus auribus nostris audivimus patres nostri adnuntiaverunt nobis opus quod operatus es in diebus eorum in diebus antiquis;
<Vulgate Psalms.43.3> manus tua gentes disperdit et plantasti eos adflixisti populos et expulisti eos;
<Vulgate Psalms.43.4> nec enim in gladio suo possederunt terram et brachium eorum non salvavit eos sed dextera tua et brachium tuum et inluminatio faciei tuae quoniam conplacuisti in eis;
<Vulgate Psalms.43.5> tu es ipse rex meus et Deus meus qui mandas salutes Iacob;
<Vulgate Psalms.43.6> in te inimicos nostros ventilabimus cornu et in nomine tuo spernemus insurgentes in nobis;
<Vulgate Psalms.43.7> non enim in arcu meo sperabo et gladius meus non salvabit me;
<Vulgate Psalms.43.8> salvasti enim nos de adfligentibus nos et odientes nos confudisti;
<Vulgate Psalms.43.9> in Deo laudabimur tota die et in nomine tuo confitebimur in saeculum diapsalma;
<Vulgate Psalms.43.10> nunc autem reppulisti et confudisti nos et non egredieris in virtutibus nostris;
<Vulgate Psalms.43.11> avertisti nos retrorsum post inimicos nostros et qui oderunt nos diripiebant sibi;
<Vulgate Psalms.43.12> dedisti nos tamquam oves escarum et in gentibus dispersisti nos;
<Vulgate Psalms.43.13> vendidisti populum tuum sine pretio et non fuit multitudo in commutationibus nostris;
<Vulgate Psalms.43.14> posuisti nos obprobrium vicinis nostris subsannationem et derisum his qui in circuitu nostro;
<Vulgate Psalms.43.15> posuisti nos in similitudinem gentibus commotionem capitis in populis;
<Vulgate Psalms.43.16> tota die verecundia mea contra me est et confusio faciei meae cooperuit me;
<Vulgate Psalms.43.17> a voce exprobrantis et obloquentis a facie inimici et persequentis;
<Vulgate Psalms.43.18> haec omnia venerunt super nos nec obliti sumus te et inique non egimus in testamento tuo;
<Vulgate Psalms.43.19> et non recessit retrorsum cor nostrum et declinasti semitas nostras a via tua;
<Vulgate Psalms.43.20> quoniam humiliasti nos in loco adflictionis et cooperuit nos umbra mortis;
<Vulgate Psalms.43.21> si obliti sumus nomen Dei nostri et %si; expandimus manus nostras ad deum alienum;
<Vulgate Psalms.43.22> nonne Deus requiret ista ipse enim novit abscondita cordis quoniam propter te mortificamur omni die aestimati sumus sicut oves occisionis;
<Vulgate Psalms.43.23> exsurge quare dormis Domine exsurge %et; ne repellas in finem;
<Vulgate Psalms.43.24> quare faciem tuam avertis oblivisceris inopiae nostrae et tribulationis nostrae;
<Vulgate Psalms.43.25> quoniam humiliata est in pulvere anima nostra conglutinatus est in terra venter noster;
<Vulgate Psalms.43.26> exsurge adiuva nos et redime nos propter nomen tuum;
<Vulgate Psalms.44.1> in finem pro his qui commutabuntur filiis Core ad intellectum canticum pro dilecto;
<Vulgate Psalms.44.2> eructavit cor meum verbum bonum dico ego opera mea regi lingua mea calamus scribae velociter scribentis;
<Vulgate Psalms.44.3> speciosus forma prae filiis hominum diffusa est gratia in labiis tuis propterea benedixit te Deus in aeternum;
<Vulgate Psalms.44.4> accingere gladio tuo super femur tuum potentissime;
<Vulgate Psalms.44.5> specie tua et pulchritudine tua et intende prospere procede et regna propter veritatem et mansuetudinem et iustitiam et deducet te mirabiliter dextera tua;
<Vulgate Psalms.44.6> sagittae tuae acutae populi sub te cadent in corde inimicorum regis;
<Vulgate Psalms.44.7> sedis tua Deus in saeculum saeculi virga directionis virga regni tui;
<Vulgate Psalms.44.8> dilexisti iustitiam et odisti iniquitatem propterea unxit te Deus Deus tuus oleo laetitiae prae consortibus tuis;
<Vulgate Psalms.44.9> murra et gutta et cassia a vestimentis tuis a domibus eburneis ex quibus delectaverunt te;
<Vulgate Psalms.44.10> filiae regum in honore tuo adstetit regina a dextris tuis in vestitu deaurato circumdata varietate;
<Vulgate Psalms.44.11> audi filia et vide et inclina aurem tuam et obliviscere populum tuum et domum patris tui;
<Vulgate Psalms.44.12> et concupiscet rex decorem tuum quoniam ipse est dominus tuus et adorabunt eum;
<Vulgate Psalms.44.13> *et; filiae Tyri in muneribus vultum tuum deprecabuntur divites plebis;
<Vulgate Psalms.44.14> omnis gloria eius filiae regis ab intus in fimbriis aureis;
<Vulgate Psalms.44.15> circumamicta varietatibus adducentur regi virgines post eam proximae eius adferentur tibi;
<Vulgate Psalms.44.16> adferentur in laetitia et exultatione adducentur in templum regis;
<Vulgate Psalms.44.17> pro patribus tuis nati sunt tibi filii constitues eos principes super omnem terram;
<Vulgate Psalms.44.18> memor ero nominis tui in omni generatione et generatione propterea populi confitebuntur tibi in aeternum et in saeculum saeculi;
<Vulgate Psalms.45.1> in finem pro filiis Core pro arcanis psalmus;
<Vulgate Psalms.45.2> Deus noster refugium et virtus adiutor in tribulationibus quae invenerunt nos nimis;
<Vulgate Psalms.45.3> propterea non timebimus dum turbabitur terra et transferentur montes in cor maris;
<Vulgate Psalms.45.4> sonaverunt et turbatae sunt aquae eorum conturbati sunt montes in fortitudine eius diapsalma;
<Vulgate Psalms.45.5> fluminis impetus laetificat civitatem Dei sanctificavit tabernaculum suum Altissimus;
<Vulgate Psalms.45.6> Deus in medio eius non commovebitur adiuvabit eam Deus mane diluculo;
<Vulgate Psalms.45.7> conturbatae sunt gentes inclinata sunt regna dedit vocem suam mota est terra;
<Vulgate Psalms.45.8> Dominus virtutum nobiscum susceptor noster Deus Iacob diapsalma;
<Vulgate Psalms.45.9> venite et videte opera Domini quae posuit prodigia super terram;
<Vulgate Psalms.45.10> auferens bella usque ad finem terrae arcum conteret et confringet arma et scuta conburet in igne;
<Vulgate Psalms.45.11> vacate et videte quoniam ego sum Deus exaltabor in gentibus exaltabor in terra;
<Vulgate Psalms.45.12> Dominus virtutum nobiscum susceptor noster Deus Iacob;
<Vulgate Psalms.46.1> in finem pro filiis Core psalmus;
<Vulgate Psalms.46.2> omnes gentes plaudite manibus iubilate Deo in voce exultationis;
<Vulgate Psalms.46.3> quoniam Dominus excelsus terribilis rex magnus super omnem terram;
<Vulgate Psalms.46.4> subiecit populos nobis et gentes sub pedibus nostris;
<Vulgate Psalms.46.5> elegit nobis hereditatem suam speciem Iacob quam dilexit diapsalma;
<Vulgate Psalms.46.6> ascendit Deus in iubilo Dominus in voce tubae;
<Vulgate Psalms.46.7> psallite Deo nostro psallite psallite regi nostro psallite;
<Vulgate Psalms.46.8> quoniam rex omnis terrae Deus psallite sapienter;
<Vulgate Psalms.46.9> regnavit Deus super gentes Deus sedit super sedem sanctam suam;
<Vulgate Psalms.46.10> principes populorum congregati sunt cum Deo Abraham quoniam Dei fortes terrae vehementer elevati sunt;
<Vulgate Psalms.47.1> canticum psalmi filiis Core secunda sabbati;
<Vulgate Psalms.47.2> magnus Dominus et laudabilis nimis in civitate Dei nostri in monte sancto eius;
<Vulgate Psalms.47.3> fundatur exultatione universae terrae montes Sion latera aquilonis civitas regis magni;
<Vulgate Psalms.47.4> Deus in domibus eius cognoscitur cum suscipiet eam;
<Vulgate Psalms.47.5> quoniam ecce reges congregati sunt convenerunt in unum;
<Vulgate Psalms.47.6> ipsi videntes sic admirati sunt conturbati sunt commoti sunt;
<Vulgate Psalms.47.7> tremor adprehendit eos ibi dolores ut parturientis;
<Vulgate Psalms.47.8> in spiritu vehementi conteres naves Tharsis;
<Vulgate Psalms.47.9> sicut audivimus sic vidimus in civitate Domini virtutum in civitate Dei nostri Deus fundavit eam in aeternum diapsalma;
<Vulgate Psalms.47.10> suscepimus Deus misericordiam tuam in medio templi tui;
<Vulgate Psalms.47.11> secundum nomen tuum Deus sic et laus tua in fines terrae iustitia plena est dextera tua;
<Vulgate Psalms.47.12> laetetur mons Sion exultent filiae Iudaeae propter iudicia tua %Domine;;
<Vulgate Psalms.47.13> circumdate Sion et conplectimini eam narrate in turribus eius;
<Vulgate Psalms.47.14> ponite corda vestra in virtute eius et distribuite domus eius ut enarretis in progeniem alteram;
<Vulgate Psalms.47.15> quoniam hic est Deus Deus noster in aeternum et in saeculum saeculi ipse reget nos in saecula;
<Vulgate Psalms.48.1> in finem filiis Core psalmus;
<Vulgate Psalms.48.2> audite haec omnes gentes auribus percipite omnes qui habitatis orbem;
<Vulgate Psalms.48.3> quique terriginae et filii hominum in unum dives et pauper;
<Vulgate Psalms.48.4> os meum loquetur sapientiam et meditatio cordis mei prudentiam;
<Vulgate Psalms.48.5> inclinabo in parabolam aurem meam aperiam in psalterio propositionem meam;
<Vulgate Psalms.48.6> cur timebo in die malo iniquitas calcanei mei circumdabit me;
<Vulgate Psalms.48.7> qui confidunt in virtute sua et in multitudine divitiarum suarum gloriantur;
<Vulgate Psalms.48.8> frater non redimit redimet homo non dabit Deo placationem suam;
<Vulgate Psalms.48.9> et pretium redemptionis animae suae et laboravit in aeternum;
<Vulgate Psalms.48.10> et vivet * adhuc; in finem;
<Vulgate Psalms.48.11> non videbit interitum cum viderit sapientes morientes simul insipiens et stultus peribunt et relinquent alienis divitias suas;
<Vulgate Psalms.48.12> %et; sepulchra eorum domus illorum in aeternum tabernacula eorum in progeniem et progeniem vocaverunt nomina sua in terris suis;
<Vulgate Psalms.48.13> et homo cum in honore esset non intellexit conparatus est iumentis insipientibus et similis factus est illis;
<Vulgate Psalms.48.14> haec via illorum scandalum ipsis et postea in ore suo conplacebunt diapsalma;
<Vulgate Psalms.48.15> sicut oves in inferno positi sunt mors depascet eos et dominabuntur eorum iusti in matutino et auxilium eorum veterescet in inferno a gloria eorum;
<Vulgate Psalms.48.16> verumtamen Deus redimet animam meam de manu inferi cum acceperit me diapsalma;
<Vulgate Psalms.48.17> ne timueris cum dives factus fuerit homo et cum multiplicata fuerit gloria domus eius;
<Vulgate Psalms.48.18> quoniam cum interierit non sumet omnia neque descendet cum eo *pone; gloria eius;
<Vulgate Psalms.48.19> quia anima eius in vita ipsius benedicetur confitebitur tibi cum benefeceris ei;
<Vulgate Psalms.48.20> introibit usque in progenies patrum suorum usque in aeternum non videbit lumen;
<Vulgate Psalms.48.21> homo in honore cum esset non intellexit conparatus est iumentis %insipientibus; et similis factus est illis;
<Vulgate Psalms.49.1> psalmus Asaph Deus deorum Dominus locutus est et vocavit terram a solis ortu usque ad occasum;
<Vulgate Psalms.49.2> ex Sion species decoris eius;
<Vulgate Psalms.49.3> Deus manifeste veniet Deus noster et non silebit ignis in conspectu eius exardescet et in circuitu eius tempestas valida;
<Vulgate Psalms.49.4> advocabit caelum desursum et terram discernere populum suum;
<Vulgate Psalms.49.5> congregate illi sanctos eius qui ordinant testamentum eius super sacrificia;
<Vulgate Psalms.49.6> et adnuntiabunt caeli iustitiam eius quoniam Deus iudex est diapsalma;
<Vulgate Psalms.49.7> audi populus meus et loquar tibi Israhel et testificabor tibi Deus Deus tuus ego sum;
<Vulgate Psalms.49.8> non in sacrificiis tuis arguam te holocausta autem tua in conspectu meo sunt semper;
<Vulgate Psalms.49.9> non accipiam de domo tua vitulos neque de gregibus tuis hircos;
<Vulgate Psalms.49.10> quoniam meae sunt omnes ferae silvarum iumenta in montibus et boves;
<Vulgate Psalms.49.11> cognovi omnia volatilia caeli et pulchritudo agri mecum est;
<Vulgate Psalms.49.12> si esuriero non dicam tibi meus est enim orbis terrae et plenitudo eius;
<Vulgate Psalms.49.13> numquid manducabo carnes taurorum aut sanguinem hircorum potabo;
<Vulgate Psalms.49.14> immola Deo sacrificium laudis et redde Altissimo vota tua;
<Vulgate Psalms.49.15> et invoca me in die tribulationis et eruam te et honorificabis me diapsalma;
<Vulgate Psalms.49.16> peccatori autem dixit Deus quare tu enarras iustitias meas et adsumis testamentum meum per os tuum;
<Vulgate Psalms.49.17> tu vero odisti disciplinam et proiecisti sermones meos retrorsum;
<Vulgate Psalms.49.18> si videbas furem currebas cum eo et cum adulteris portionem tuam ponebas;
<Vulgate Psalms.49.19> os tuum abundavit malitia et lingua tua concinnabat dolos;
<Vulgate Psalms.49.20> sedens adversus fratrem tuum loquebaris et adversus filium matris tuae ponebas scandalum;
<Vulgate Psalms.49.21> haec fecisti et tacui existimasti inique quod ero tui similis arguam te et statuam contra faciem tuam;
<Vulgate Psalms.49.22> intellegite nunc haec qui obliviscimini Deum nequando rapiat et non sit qui eripiat;
<Vulgate Psalms.49.23> sacrificium laudis honorificabit me et illic iter quod ostendam illi salutare Dei;
<Vulgate Psalms.50.1> in finem psalmus David;
<Vulgate Psalms.50.2> cum venit ad eum Nathan propheta quando intravit ad Bethsabee;
<Vulgate Psalms.50.3> miserere mei Deus secundum %magnam; misericordiam tuam %et; secundum multitudinem miserationum tuarum dele iniquitatem meam;
<Vulgate Psalms.50.4> amplius lava me ab iniquitate mea et a peccato meo munda me;
<Vulgate Psalms.50.5> quoniam iniquitatem meam ego cognosco et peccatum meum contra me est semper;
<Vulgate Psalms.50.6> tibi soli peccavi et malum coram te feci ut iustificeris in sermonibus tuis et vincas cum iudicaris;
<Vulgate Psalms.50.7> ecce enim in iniquitatibus conceptus sum et in peccatis concepit me mater mea;
<Vulgate Psalms.50.8> ecce enim veritatem dilexisti incerta et occulta sapientiae tuae manifestasti mihi;
<Vulgate Psalms.50.9> asparges me hysopo et mundabor lavabis me et super nivem dealbabor;
<Vulgate Psalms.50.10> auditui meo dabis gaudium et laetitiam exultabunt ossa humiliata;
<Vulgate Psalms.50.11> averte faciem tuam a peccatis meis et omnes iniquitates meas dele;
<Vulgate Psalms.50.12> cor mundum crea in me Deus et spiritum rectum innova in visceribus meis;
<Vulgate Psalms.50.13> ne proicias me a facie tua et spiritum sanctum tuum ne auferas a me;
<Vulgate Psalms.50.14> redde mihi laetitiam salutaris tui et spiritu principali confirma me;
<Vulgate Psalms.50.15> docebo iniquos vias tuas et impii ad te convertentur;
<Vulgate Psalms.50.16> libera me de sanguinibus Deus Deus salutis meae exultabit lingua mea iustitiam tuam;
<Vulgate Psalms.50.17> Domine labia mea aperies et os meum adnuntiabit laudem tuam;
<Vulgate Psalms.50.18> quoniam si voluisses sacrificium dedissem utique holocaustis non delectaberis;
<Vulgate Psalms.50.19> sacrificium Deo spiritus contribulatus cor contritum et humiliatum Deus non spernet;
<Vulgate Psalms.50.20> benigne fac Domine in bona voluntate tua Sion et aedificentur muri Hierusalem;
<Vulgate Psalms.50.21> tunc acceptabis sacrificium iustitiae oblationes et holocausta tunc inponent super altare tuum vitulos;
<Vulgate Psalms.51.1> in finem intellectus David;
<Vulgate Psalms.51.2> cum venit Doec Idumeus et adnuntiavit Saul et dixit venit David in domo Achimelech;
<Vulgate Psalms.51.3> quid gloriatur in malitia qui potens est iniquitate;
<Vulgate Psalms.51.4> tota die iniustitiam cogitavit lingua tua sicut novacula acuta fecisti dolum;
<Vulgate Psalms.51.5> dilexisti malitiam super benignitatem iniquitatem magis quam loqui aequitatem diapsalma;
<Vulgate Psalms.51.6> dilexisti omnia verba praecipitationis linguam dolosam;
<Vulgate Psalms.51.7> propterea Deus destruet te in finem evellet te et emigrabit te de tabernaculo et radicem tuam de terra viventium diapsalma;
<Vulgate Psalms.51.8> videbunt iusti et timebunt et super eum ridebunt et dicent;
<Vulgate Psalms.51.9> ecce homo qui non posuit Deum adiutorem suum sed speravit in multitudine divitiarum suarum et praevaluit in vanitate sua;
<Vulgate Psalms.51.10> ego autem sicut oliva fructifera in domo Dei speravi in misericordia Dei in aeternum et in saeculum saeculi;
<Vulgate Psalms.51.11> confitebor tibi in saeculum quia fecisti et expectabo nomen tuum quoniam bonum in conspectu sanctorum tuorum;
<Vulgate Psalms.52.1> in finem pro Melech intellegentiae David dixit insipiens in corde suo non est Deus;
<Vulgate Psalms.52.2> corrupti sunt et abominabiles facti sunt in iniquitatibus non est qui faciat bonum;
<Vulgate Psalms.52.3> Deus de caelo prospexit in filios hominum ut videat si est intellegens %aut; requirens Deum;
<Vulgate Psalms.52.4> omnes declinaverunt simul inutiles facti sunt non est qui faciat bonum non est usque ad unum;
<Vulgate Psalms.52.5> nonne scient %omnes; qui operantur iniquitatem qui devorant plebem meam ut cibum panis;
<Vulgate Psalms.52.6> Deum non invocaverunt illic trepidabunt timore ubi non fuit timor quoniam Deus dissipavit ossa eorum qui hominibus placent confusi sunt quoniam Deus sprevit eos;
<Vulgate Psalms.52.7> quis dabit ex Sion salutare Israhel dum convertit Deus captivitatem plebis suae exultabit Iacob et laetabitur Israhel;
<Vulgate Psalms.53.1> in finem in carminibus intellectus David;
<Vulgate Psalms.53.2> cum venissent Ziphei et dixissent ad Saul nonne David absconditus est apud nos;
<Vulgate Psalms.53.3> Deus in nomine tuo salvum me fac et in virtute tua iudica me;
<Vulgate Psalms.53.4> Deus exaudi orationem meam auribus percipe verba oris mei;
<Vulgate Psalms.53.5> quoniam alieni insurrexerunt adversum me et fortes quaesierunt animam meam non proposuerunt Deum ante conspectum suum diapsalma;
<Vulgate Psalms.53.6> ecce enim Deus adiuvat me Dominus susceptor animae meae;
<Vulgate Psalms.53.7> avertet mala inimicis meis in veritate tua disperde illos;
<Vulgate Psalms.53.8> voluntarie sacrificabo tibi confitebor nomini tuo Domine quoniam bonum;
<Vulgate Psalms.53.9> quoniam ex omni tribulatione eripuisti me et super inimicos meos despexit oculus meus;
<Vulgate Psalms.54.1> in finem in carminibus intellectus David;
<Vulgate Psalms.54.2> exaudi Deus orationem meam et ne despexeris deprecationem meam;
<Vulgate Psalms.54.3> intende mihi et exaudi me contristatus sum in exercitatione mea et conturbatus sum;
<Vulgate Psalms.54.4> a voce inimici et a tribulatione peccatoris quoniam declinaverunt in me iniquitatem et in ira molesti erant mihi;
<Vulgate Psalms.54.5> cor meum conturbatum est in me et formido mortis cecidit super me;
<Vulgate Psalms.54.6> timor et tremor venit super me et contexit me tenebra;
<Vulgate Psalms.54.7> et dixi quis dabit mihi pinnas sicut columbae et volabo et requiescam;
<Vulgate Psalms.54.8> ecce elongavi fugiens et mansi in solitudine diapsalma;
<Vulgate Psalms.54.9> expectabam eum qui salvum me fecit a pusillanimitate spiritus et a tempestate;
<Vulgate Psalms.54.10> praecipita Domine divide linguas eorum quoniam vidi iniquitatem et contradictionem in civitate;
<Vulgate Psalms.54.11> die et nocte circumdabit eam super muros eius et iniquitas et labor in medio eius;
<Vulgate Psalms.54.12> et iniustitia et non defecit de plateis eius usura et dolus;
<Vulgate Psalms.54.13> quoniam si inimicus maledixisset mihi sustinuissem utique et si is qui oderat me super me magna locutus fuisset abscondissem me forsitan ab eo;
<Vulgate Psalms.54.14> tu vero homo unianimis dux meus et notus meus;
<Vulgate Psalms.54.15> qui simul mecum dulces capiebas cibos in domo Dei ambulavimus cum consensu;
<Vulgate Psalms.54.16> veniat mors super illos et descendant in infernum viventes quoniam nequitiae in habitaculis eorum in medio eorum;
<Vulgate Psalms.54.17> ego %autem; ad Deum clamavi et Dominus salvabit me;
<Vulgate Psalms.54.18> vespere et mane et meridie narrabo et adnuntiabo et exaudiet vocem meam;
<Vulgate Psalms.54.19> redimet in pace animam meam ab his qui adpropinquant mihi quoniam inter multos erant mecum;
<Vulgate Psalms.54.20> exaudiet Deus et humiliabit illos qui est ante saecula diapsalma non enim est illis commutatio et non timuerunt Deum;
<Vulgate Psalms.54.21> extendit manum suam in retribuendo contaminaverunt testamentum eius;
<Vulgate Psalms.54.22> divisi sunt ab ira vultus eius et adpropinquavit cor illius molliti sunt sermones eius super oleum et ipsi sunt iacula;
<Vulgate Psalms.54.23> iacta super Dominum curam tuam et ipse te enutriet non dabit in aeternum fluctuationem iusto;
<Vulgate Psalms.54.24> tu vero Deus deduces eos in puteum interitus viri sanguinum et doli non dimidiabunt dies suos ego autem sperabo in te Domine;
<Vulgate Psalms.55.1> in finem pro populo qui a sanctis longe factus est David in tituli inscriptione cum tenuerunt eum Allophili in Geth;
<Vulgate Psalms.55.2> miserere mei Deus quoniam conculcavit me homo tota die inpugnans tribulavit me;
<Vulgate Psalms.55.3> conculcaverunt me inimici mei tota die quoniam multi bellantes adversum me;
<Vulgate Psalms.55.4> ab altitudine diei timebo ego vero in te sperabo;
<Vulgate Psalms.55.5> in Deo laudabo sermones meos in Deo speravi non timebo quid faciat mihi caro;
<Vulgate Psalms.55.6> tota die verba mea execrabantur adversum me omnia consilia eorum in malum;
<Vulgate Psalms.55.7> inhabitabunt et abscondent ipsi calcaneum meum observabunt sicut sustinuerunt animam meam;
<Vulgate Psalms.55.8> pro nihilo salvos facies illos in ira populos confringes Deus;
<Vulgate Psalms.55.9> vitam meam adnuntiavi tibi posuisti lacrimas meas in conspectu tuo sicut et in promissione tua;
<Vulgate Psalms.55.10> tunc convertentur inimici mei retrorsum in quacumque die invocavero te ecce cognovi quoniam Deus meus es;
<Vulgate Psalms.55.11> in Deo laudabo verbum in Domino laudabo sermonem in Deo speravi non timebo quid faciat mihi homo;
<Vulgate Psalms.55.12> in me sunt Deus vota *tua; % quae; reddam laudationes tibi;
<Vulgate Psalms.55.13> quoniam eripuisti animam meam de morte et pedes meos de lapsu ut placeam coram Deo in lumine viventium;
<Vulgate Psalms.56.1> in finem ne disperdas David in tituli inscriptione cum fugeret a facie Saul in spelunca;
<Vulgate Psalms.56.2> miserere mei Deus miserere mei quoniam in te confidit anima mea et in umbra alarum tuarum sperabo donec transeat iniquitas;
<Vulgate Psalms.56.3> clamabo ad Deum altissimum Deum qui benefecit mihi;
<Vulgate Psalms.56.4> misit de caelo et liberavit me dedit in obprobrium conculcantes me diapsalma misit Deus misericordiam suam et veritatem suam;
<Vulgate Psalms.56.5> et eripuit animam meam de medio catulorum leonum dormivi conturbatus filii hominum dentes eorum arma et sagittae et lingua eorum gladius acutus;
<Vulgate Psalms.56.6> exaltare super caelos Deus et in omnem terram gloria tua;
<Vulgate Psalms.56.7> laqueum paraverunt pedibus meis et incurvaverunt animam meam foderunt ante faciem meam foveam et inciderunt in eam diapsalma;
<Vulgate Psalms.56.8> paratum cor meum Deus paratum cor meum cantabo et psalmum dicam;
<Vulgate Psalms.56.9> exsurge gloria mea exsurge psalterium et cithara exsurgam diluculo;
<Vulgate Psalms.56.10> confitebor tibi in populis Domine psalmum dicam tibi in gentibus;
<Vulgate Psalms.56.11> quoniam magnificata est usque ad caelos misericordia tua et usque ad nubes veritas tua;
<Vulgate Psalms.56.12> exaltare super caelos Deus et super omnem terram gloria tua;
<Vulgate Psalms.57.1> in finem ne disperdas David in tituli inscriptione;
<Vulgate Psalms.57.2> si vere utique iustitiam loquimini recta iudicate filii hominum;
<Vulgate Psalms.57.3> etenim in corde iniquitates operamini in terra iniustitiam manus vestrae concinnant;
<Vulgate Psalms.57.4> alienati sunt peccatores a vulva erraverunt ab utero locuti sunt falsa;
<Vulgate Psalms.57.5> furor illis secundum similitudinem serpentis sicut aspidis surdae et obturantis aures suas;
<Vulgate Psalms.57.6> quae non exaudiet vocem incantantium et venefici incantantis sapienter;
<Vulgate Psalms.57.7> Deus conteret dentes eorum in ore ipsorum molas leonum confringet Dominus;
<Vulgate Psalms.57.8> ad nihilum devenient tamquam aqua decurrens intendit arcum suum donec infirmentur;
<Vulgate Psalms.57.9> sicut cera quae fluit auferentur supercecidit ignis et non viderunt solem;
<Vulgate Psalms.57.10> priusquam intellegerent spinae vestrae ramnum sicut viventes sicut in ira absorbet vos;
<Vulgate Psalms.57.11> laetabitur iustus cum viderit vindictam manus suas lavabit in sanguine peccatoris;
<Vulgate Psalms.57.12> et dicet homo si utique est fructus iusto utique est Deus iudicans eos in terra;
<Vulgate Psalms.58.1> in finem ne disperdas David in tituli inscriptione quando misit Saul et custodivit domum eius ut interficeret eum;
<Vulgate Psalms.58.2> eripe me de inimicis meis Deus et ab insurgentibus in me libera me;
<Vulgate Psalms.58.3> eripe me de operantibus iniquitatem et de viris sanguinum salva me;
<Vulgate Psalms.58.4> quia ecce ceperunt animam meam inruerunt in me fortes;
<Vulgate Psalms.58.5> neque iniquitas mea neque peccatum meum Domine sine iniquitate cucurri et direxi;
<Vulgate Psalms.58.6> exsurge in occursum meum et vide et tu Domine Deus virtutum Deus Israhel intende ad visitandas omnes gentes non miserearis omnibus qui operantur iniquitatem diapsalma;
<Vulgate Psalms.58.7> convertentur ad vesperam et famem patientur ut canes et circuibunt civitatem;
<Vulgate Psalms.58.8> ecce loquentur in ore suo et gladius in labiis eorum quoniam quis audivit;
<Vulgate Psalms.58.9> et tu Domine deridebis eos ad nihilum deduces omnes gentes;
<Vulgate Psalms.58.10> fortitudinem meam ad te custodiam quia Deus susceptor meus;
<Vulgate Psalms.58.11> Deus meus voluntas eius praeveniet me;
<Vulgate Psalms.58.12> Deus ostendet mihi super inimicos meos ne occidas eos nequando obliviscantur populi mei disperge illos in virtute tua et depone eos protector meus Domine;
<Vulgate Psalms.58.13> delictum oris eorum sermonem labiorum ipsorum et conprehendantur in superbia sua et de execratione et mendacio adnuntiabuntur;
<Vulgate Psalms.58.14> in consummatione in ira consummationis et non erunt et scient quia Deus dominatur Iacob finium terrae diapsalma;
<Vulgate Psalms.58.15> convertentur ad vesperam et famem patientur ut canes et circuibunt civitatem;
<Vulgate Psalms.58.16> ipsi dispergentur ad manducandum si vero non fuerint saturati et murmurabunt;
<Vulgate Psalms.58.17> ego autem cantabo fortitudinem tuam et exultabo mane misericordiam tuam quia factus es susceptor meus et refugium meum in die tribulationis meae;
<Vulgate Psalms.58.18> adiutor meus tibi psallam quia Deus susceptor meus es Deus meus misericordia mea;
<Vulgate Psalms.59.1> in finem his qui inmutabuntur in tituli inscriptione David in doctrina;
<Vulgate Psalms.59.2> cum succendit Syriam Mesopotamiam et Syriam Soba et convertit Ioab et percussit vallem Salinarum duodecim milia;
<Vulgate Psalms.59.3> Deus reppulisti nos et destruxisti nos iratus es et misertus es nobis;
<Vulgate Psalms.59.4> commovisti terram et turbasti eam sana contritiones eius quia commota est;
<Vulgate Psalms.59.5> ostendisti populo tuo dura potasti nos vino conpunctionis;
<Vulgate Psalms.59.6> dedisti metuentibus te significationem ut fugiant a facie arcus diapsalma ut liberentur dilecti tui;
<Vulgate Psalms.59.7> salvum fac dextera tua et exaudi me;
<Vulgate Psalms.59.8> Deus locutus est in sancto suo laetabor et partibor Sicima et convallem tabernaculorum metibor;
<Vulgate Psalms.59.9> meus est Galaad et meus %est; Manasses et Effraim fortitudo capitis mei Iuda rex meus;
<Vulgate Psalms.59.10> Moab olla spei meae in Idumeam extendam calciamentum meum mihi alienigenae subditi sunt;
<Vulgate Psalms.59.11> quis deducet me in civitatem munitam quis deducet me usque in Idumeam;
<Vulgate Psalms.59.12> nonne tu Deus qui reppulisti nos et non egredieris Deus in virtutibus nostris;
<Vulgate Psalms.59.13> da nobis auxilium de tribulatione et vana salus hominis;
<Vulgate Psalms.59.14> in Deo faciemus virtutem et ipse ad nihilum deducet tribulantes nos;
<Vulgate Psalms.60.1> in finem in hymnis David;
<Vulgate Psalms.60.2> exaudi Deus deprecationem meam intende orationi meae;
<Vulgate Psalms.60.3> a finibus terrae ad te clamavi dum anxiaretur cor meum in petra exaltasti me deduxisti me;
<Vulgate Psalms.60.4> quia factus es spes mea turris fortitudinis a facie inimici;
<Vulgate Psalms.60.5> inhabitabo in tabernaculo tuo in saecula protegar in velamento alarum tuarum diapsalma;
<Vulgate Psalms.60.6> quoniam tu Deus meus exaudisti orationem meam dedisti hereditatem timentibus nomen tuum;
<Vulgate Psalms.60.7> dies super dies regis adicies annos eius usque in diem generationis et generationis;
<Vulgate Psalms.60.8> permanet in aeternum in conspectu Dei misericordiam et veritatem quis requiret eius;
<Vulgate Psalms.60.9> sic psalmum dicam nomini tuo in saeculum saeculi ut reddam vota mea de die in diem;
<Vulgate Psalms.61.1> in finem pro Idithun psalmus David;
<Vulgate Psalms.61.2> nonne Deo subiecta erit anima mea ab ipso enim salutare meum;
<Vulgate Psalms.61.3> nam et ipse Deus meus et salutaris meus susceptor meus non movebor amplius;
<Vulgate Psalms.61.4> quousque inruitis in hominem interficitis universi vos tamquam parieti inclinato et maceriae depulsae;
<Vulgate Psalms.61.5> verumtamen pretium meum cogitaverunt repellere cucurri in siti ore suo benedicebant et corde suo maledicebant diapsalma;
<Vulgate Psalms.61.6> verumtamen Deo subiecta esto anima mea quoniam ab ipso patientia mea;
<Vulgate Psalms.61.7> quia ipse Deus meus et salvator meus adiutor meus non emigrabo;
<Vulgate Psalms.61.8> in Deo salutare meum et gloria mea Deus auxilii mei et spes mea in Deo est;
<Vulgate Psalms.61.9> sperate in eo omnis congregatio populi effundite coram illo corda vestra Deus adiutor noster in aeternum;
<Vulgate Psalms.61.10> verumtamen vani filii hominum mendaces filii hominum in stateris ut decipiant ipsi de vanitate in id ipsum;
<Vulgate Psalms.61.11> nolite sperare in iniquitate et rapinas nolite concupiscere divitiae si affluant nolite cor adponere;
<Vulgate Psalms.61.12> semel locutus est Deus duo haec audivi quia potestas Dei;
<Vulgate Psalms.61.13> et tibi Domine misericordia quia tu reddes unicuique iuxta opera sua;
<Vulgate Psalms.62.1> psalmus David cum esset in deserto Iudaeae;
<Vulgate Psalms.62.2> Deus Deus meus ad te de luce vigilo sitivit in te anima mea quam multipliciter tibi caro mea;
<Vulgate Psalms.62.3> in terra deserta et invia et inaquosa sic in sancto apparui tibi ut viderem virtutem tuam et gloriam tuam;
<Vulgate Psalms.62.4> quoniam melior est misericordia tua super vitas labia mea laudabunt te;
<Vulgate Psalms.62.5> sic benedicam te in vita mea in nomine tuo levabo manus meas;
<Vulgate Psalms.62.6> sicut adipe et pinguidine repleatur anima mea et labia exultationis laudabit os meum;
<Vulgate Psalms.62.7> si memor fui tui super stratum meum in matutinis meditabar in te;
<Vulgate Psalms.62.8> quia fuisti adiutor meus et in velamento alarum tuarum exultabo;
<Vulgate Psalms.62.9> adhesit anima mea post te me suscepit dextera tua;
<Vulgate Psalms.62.10> ipsi vero in vanum quaesierunt animam meam introibunt in inferiora terrae;
<Vulgate Psalms.62.11> tradentur in manus gladii partes vulpium erunt;
<Vulgate Psalms.62.12> rex vero laetabitur in Deo laudabitur omnis qui iurat in eo quia obstructum est os loquentium iniqua;
<Vulgate Psalms.63.1> in finem psalmus David;
<Vulgate Psalms.63.2> exaudi Deus orationem meam cum deprecor a timore inimici eripe animam meam;
<Vulgate Psalms.63.3> protexisti me a conventu malignantium a multitudine operantium iniquitatem;
<Vulgate Psalms.63.4> quia exacuerunt ut gladium linguas suas intenderunt arcum rem amaram;
<Vulgate Psalms.63.5> ut sagittent in occultis inmaculatum;
<Vulgate Psalms.63.6> subito sagittabunt eum et non timebunt firmaverunt sibi sermonem nequam narraverunt ut absconderent laqueos dixerunt quis videbit eos;
<Vulgate Psalms.63.7> scrutati sunt iniquitates defecerunt scrutantes scrutinio accedet homo et cor altum;
<Vulgate Psalms.63.8> et exaltabitur Deus sagittae parvulorum factae sunt plagae eorum;
<Vulgate Psalms.63.9> et infirmatae sunt contra eos linguae eorum conturbati sunt omnes qui videbant eos;
<Vulgate Psalms.63.10> et timuit omnis homo et adnuntiaverunt opera Dei et facta eius intellexerunt;
<Vulgate Psalms.63.11> laetabitur iustus in Domino et sperabit in eo et laudabuntur omnes recti corde;
<Vulgate Psalms.64.1> in finem psalmus David *canticum; Hieremiae et Aggei de verbo peregrinationis quando incipiebant proficisci;
<Vulgate Psalms.64.2> te decet hymnus Deus in Sion et tibi reddetur votum in Hierusalem;
<Vulgate Psalms.64.3> exaudi orationem ad te omnis caro veniet;
<Vulgate Psalms.64.4> verba iniquorum praevaluerunt super nos et impietatibus nostris tu propitiaberis;
<Vulgate Psalms.64.5> beatus quem elegisti et adsumpsisti inhabitabit in atriis tuis replebimur in bonis domus tuae sanctum est templum tuum;
<Vulgate Psalms.64.6> mirabile in aequitate exaudi nos Deus salutaris noster spes omnium finium terrae et in mari longe;
<Vulgate Psalms.64.7> praeparans montes in virtute tua accinctus potentia;
<Vulgate Psalms.64.8> qui conturbas profundum maris sonum fluctuum eius turbabuntur gentes;
<Vulgate Psalms.64.9> et timebunt qui inhabitant terminos a signis tuis exitus matutini et vespere delectabis;
<Vulgate Psalms.64.10> visitasti terram et inebriasti eam multiplicasti locupletare eam flumen Dei repletum est aquis parasti cibum illorum quoniam ita est praeparatio eius;
<Vulgate Psalms.64.11> rivos eius inebria multiplica genimina eius in stillicidiis eius laetabitur germinans;
<Vulgate Psalms.64.12> benedices coronae anni benignitatis tuae et campi tui replebuntur ubertate;
<Vulgate Psalms.64.13> pinguescent speciosa deserti et exultatione colles accingentur;
<Vulgate Psalms.64.14> induti sunt arietes ovium et valles abundabunt frumento clamabunt etenim hymnum dicent;
<Vulgate Psalms.65.1> in finem canticum psalmi resurrectionis iubilate Deo omnis terra;
<Vulgate Psalms.65.2> psalmum dicite nomini eius date gloriam laudi eius;
<Vulgate Psalms.65.3> dicite Deo quam terribilia sunt opera tua Domine in multitudine virtutis tuae mentientur tibi inimici tui;
<Vulgate Psalms.65.4> omnis terra adorent te et psallant tibi psalmum dicant nomini tuo diapsalma;
<Vulgate Psalms.65.5> venite et videte opera Dei terribilis in consiliis super filios hominum;
<Vulgate Psalms.65.6> qui convertit mare in aridam in flumine pertransibunt pede ibi laetabimur in ipso;
<Vulgate Psalms.65.7> qui dominatur in virtute sua in aeternum oculi eius super gentes respiciunt qui exasperant non exaltentur in semet ipsis diapsalma;
<Vulgate Psalms.65.8> benedicite gentes Deum nostrum et auditam facite vocem laudis eius;
<Vulgate Psalms.65.9> qui posuit animam meam ad vitam et non dedit in commotionem pedes meos;
<Vulgate Psalms.65.10> quoniam probasti nos Deus igne nos examinasti sicut examinatur argentum;
<Vulgate Psalms.65.11> induxisti nos in laqueum posuisti tribulationes in dorso nostro;
<Vulgate Psalms.65.12> inposuisti homines super capita nostra transivimus per ignem et aquam et eduxisti nos in refrigerium;
<Vulgate Psalms.65.13> introibo in domum tuam in holocaustis reddam tibi vota mea;
<Vulgate Psalms.65.14> quae distinxerunt labia mea et locutum est os meum in tribulatione mea;
<Vulgate Psalms.65.15> holocausta medullata offeram tibi cum incensu arietum offeram tibi boves cum hircis diapsalma;
<Vulgate Psalms.65.16> venite audite et narrabo omnes qui timetis Deum quanta fecit animae meae;
<Vulgate Psalms.65.17> ad ipsum ore meo clamavi et exaltavi sub lingua mea;
<Vulgate Psalms.65.18> iniquitatem si aspexi in corde meo non exaudiat Dominus;
<Vulgate Psalms.65.19> propterea exaudivit Deus adtendit voci deprecationis meae;
<Vulgate Psalms.65.20> benedictus Deus qui non amovit orationem meam et misericordiam suam a me;
<Vulgate Psalms.66.1> in finem in hymnis psalmus cantici;
<Vulgate Psalms.66.2> Deus misereatur nostri et benedicat nobis inluminet vultum suum super nos et misereatur nostri diapsalma;
<Vulgate Psalms.66.3> ut cognoscamus in terra viam tuam in omnibus gentibus salutare tuum;
<Vulgate Psalms.66.4> confiteantur tibi populi Deus confiteantur tibi populi omnes;
<Vulgate Psalms.66.5> laetentur et exultent gentes quoniam iudicas populos in aequitate et gentes in terra diriges diapsalma;
<Vulgate Psalms.66.6> confiteantur tibi populi Deus confiteantur tibi populi omnes;
<Vulgate Psalms.66.7> terra dedit fructum suum benedicat nos Deus Deus noster;
<Vulgate Psalms.66.8> benedicat nos Deus et metuant eum omnes fines terrae;
<Vulgate Psalms.67.1> in finem David psalmus cantici;
<Vulgate Psalms.67.2> exsurgat Deus et dissipentur inimici eius et fugiant qui oderunt eum a facie eius;
<Vulgate Psalms.67.3> sicut deficit fumus deficiant sicut fluit cera a facie ignis sic pereant peccatores a facie Dei;
<Vulgate Psalms.67.4> et iusti epulentur exultent in conspectu Dei delectentur in laetitia;
<Vulgate Psalms.67.5> cantate Deo psalmum dicite nomini eius iter facite ei qui ascendit super occasum Dominus nomen illi et exultate in conspectu eius turbabuntur a facie eius;
<Vulgate Psalms.67.6> patris orfanorum et iudicis viduarum Deus in loco sancto suo;
<Vulgate Psalms.67.7> Deus inhabitare facit unius moris in domo qui educit vinctos in fortitudine similiter eos qui exasperant qui habitant in sepulchris;
<Vulgate Psalms.67.8> Deus cum egredereris in conspectu populi tui cum pertransieris in deserto diapsalma;
<Vulgate Psalms.67.9> terra mota est etenim caeli distillaverunt a facie Dei Sinai a facie Dei Israhel;
<Vulgate Psalms.67.10> pluviam voluntariam segregabis Deus hereditati tuae et infirmata est tu vero perfecisti eam;
<Vulgate Psalms.67.11> animalia tua habitant in ea parasti in dulcedine tua pauperi Deus;
<Vulgate Psalms.67.12> Dominus dabit verbum evangelizantibus virtute multa;
<Vulgate Psalms.67.13> rex virtutum dilecti *dilecti; et speciei domus dividere spolia;
<Vulgate Psalms.67.14> si dormiatis inter medios cleros pinnae columbae deargentatae et posteriora dorsi eius in pallore auri;
<Vulgate Psalms.67.15> dum discernit Caelestis reges super eam nive dealbabuntur in Selmon;
<Vulgate Psalms.67.16> mons Dei mons pinguis mons coagulatus mons pinguis;
<Vulgate Psalms.67.17> ut quid suspicamini montes coagulatos mons in quo beneplacitum est Deo habitare in eo etenim Dominus habitabit in finem;
<Vulgate Psalms.67.18> currus Dei decem milibus multiplex milia laetantium Dominus in eis in Sina in sancto;
<Vulgate Psalms.67.19> ascendisti in altum cepisti captivitatem accepisti dona in hominibus etenim non credentes inhabitare Dominum Deus;
<Vulgate Psalms.67.20> benedictus Dominus die cotidie prosperum iter faciet nobis Deus salutarium nostrorum diapsalma;
<Vulgate Psalms.67.21> Deus noster Deus salvos faciendi et Domini Domini exitus mortis;
<Vulgate Psalms.67.22> verumtamen Deus confringet capita inimicorum suorum verticem capilli perambulantium in delictis suis;
<Vulgate Psalms.67.23> dixit Dominus ex Basan convertam convertam in profundis maris;
<Vulgate Psalms.67.24> ut intinguatur pes tuus in sanguine lingua canum tuorum ex inimicis ab ipso;
<Vulgate Psalms.67.25> viderunt ingressus tui Deus ingressus Dei mei regis mei qui est in sancto;
<Vulgate Psalms.67.26> praevenerunt principes coniuncti psallentibus in medio iuvencularum tympanistriarum;
<Vulgate Psalms.67.27> in ecclesiis benedicite Deum Dominum de fontibus Israhel;
<Vulgate Psalms.67.28> ibi Beniamin adulescentulus in mentis excessu principes Iuda duces eorum principes Zabulon principes Nepthali;
<Vulgate Psalms.67.29> manda Deus virtutem tuam confirma Deus hoc quod operatus es nobis;
<Vulgate Psalms.67.30> a templo tuo in Hierusalem tibi adferent reges munera;
<Vulgate Psalms.67.31> increpa feras harundinis congregatio taurorum in vaccis populorum ut excludant eos qui probati sunt argento dissipa gentes quae bella volunt;
<Vulgate Psalms.67.32> venient legati ex Aegypto Aethiopia praeveniet manus eius Deo;
<Vulgate Psalms.67.33> regna terrae cantate Deo psallite Domino diapsalma %psallite Deo;;
<Vulgate Psalms.67.34> qui ascendit super caelum caeli ad orientem ecce dabit voci suae vocem virtutis;
<Vulgate Psalms.67.35> date gloriam Deo super Israhel magnificentia eius et virtus eius in nubibus;
<Vulgate Psalms.67.36> mirabilis Deus in sanctis suis Deus Israhel ipse dabit virtutem et fortitudinem plebi suae benedictus Deus;
<Vulgate Psalms.68.1> in finem pro his qui commutabuntur David;
<Vulgate Psalms.68.2> salvum me fac Deus quoniam intraverunt aquae usque ad animam meam;
<Vulgate Psalms.68.3> infixus sum in limum profundi et non est substantia veni in altitudines maris et tempestas demersit me;
<Vulgate Psalms.68.4> laboravi clamans raucae factae sunt fauces meae defecerunt oculi mei dum spero in Deum meum;
<Vulgate Psalms.68.5> multiplicati sunt super capillos capitis mei qui oderunt me gratis confortati sunt qui persecuti sunt me inimici mei iniuste quae non rapui tunc exsolvebam;
<Vulgate Psalms.68.6> Deus tu scis insipientiam meam et delicta mea a te non sunt abscondita;
<Vulgate Psalms.68.7> non erubescant in me qui expectant te Domine Domine virtutum non confundantur super me qui quaerunt te Deus Israhel;
<Vulgate Psalms.68.8> quoniam propter te sustinui obprobrium operuit confusio faciem meam;
<Vulgate Psalms.68.9> extraneus factus sum fratribus meis et peregrinus filiis matris meae;
<Vulgate Psalms.68.10> quoniam zelus domus tuae comedit me et obprobria exprobrantium tibi ceciderunt super me;
<Vulgate Psalms.68.11> et operui in ieiunio animam meam et factum est in obprobrium mihi;
<Vulgate Psalms.68.12> et posui vestimentum meum cilicium et factus sum illis in parabolam;
<Vulgate Psalms.68.13> adversum me exercebantur qui sedebant in porta et in me psallebant qui bibebant vinum;
<Vulgate Psalms.68.14> ego vero orationem meam ad te Domine tempus beneplaciti Deus in multitudine misericordiae tuae exaudi me in veritate salutis tuae;
<Vulgate Psalms.68.15> eripe me de luto ut non infigar liberer ab his qui oderunt me et de profundis aquarum;
<Vulgate Psalms.68.16> non me demergat tempestas aquae neque absorbeat me profundum neque urgeat super me puteus os suum;
<Vulgate Psalms.68.17> exaudi me Domine quoniam benigna est misericordia tua secundum multitudinem miserationum tuarum respice me;
<Vulgate Psalms.68.18> et ne avertas faciem tuam a puero tuo quoniam tribulor velociter exaudi me;
<Vulgate Psalms.68.19> intende animae meae et libera eam propter inimicos meos eripe me;
<Vulgate Psalms.68.20> tu scis inproperium meum et confusionem et reverentiam meam;
<Vulgate Psalms.68.21> in conspectu tuo sunt omnes qui tribulant me inproperium expectavit cor meum et miseriam et sustinui qui simul contristaretur et non fuit et qui consolaretur et non inveni;
<Vulgate Psalms.68.22> et dederunt in escam meam fel et in siti mea potaverunt me aceto;
<Vulgate Psalms.68.23> fiat mensa eorum coram ipsis in laqueum et in retributiones et in scandalum;
<Vulgate Psalms.68.24> obscurentur oculi eorum ne videant et dorsum eorum semper incurva;
<Vulgate Psalms.68.25> effunde super eos iram tuam et furor irae tuae conprehendat eos;
<Vulgate Psalms.68.26> fiat habitatio eorum deserta et in tabernaculis eorum non sit qui inhabitet;
<Vulgate Psalms.68.27> quoniam quem tu percussisti persecuti sunt et super dolorem vulnerum meorum addiderunt;
<Vulgate Psalms.68.28> adpone iniquitatem super iniquitatem eorum et non intrent in iustitia tua;
<Vulgate Psalms.68.29> deleantur de libro viventium et cum iustis non scribantur;
<Vulgate Psalms.68.30> ego sum pauper et dolens salus tua Deus suscepit me;
<Vulgate Psalms.68.31> laudabo nomen Dei cum cantico magnificabo eum in laude;
<Vulgate Psalms.68.32> et placebit Deo super vitulum novellum cornua producentem et ungulas;
<Vulgate Psalms.68.33> videant pauperes et laetentur quaerite Deum et vivet anima vestra;
<Vulgate Psalms.68.34> quoniam exaudivit pauperes Dominus et vinctos suos non despexit;
<Vulgate Psalms.68.35> laudent illum caeli et terra mare et omnia reptilia in eis;
<Vulgate Psalms.68.36> quoniam Deus salvam faciet Sion et aedificabuntur civitates Iudaeae et inhabitabunt ibi et hereditate adquirent eam;
<Vulgate Psalms.68.37> et semen servorum eius possidebunt eam et qui diligunt nomen eius habitabunt in ea;
<Vulgate Psalms.69.1> in finem David in rememoratione eo quod salvum me fecit Dominus;
<Vulgate Psalms.69.2> Deus in adiutorium meum intende * Domine ad adiuvandum me festina;;
<Vulgate Psalms.69.3> confundantur et revereantur qui quaerunt animam meam;
<Vulgate Psalms.69.4> avertantur retrorsum et erubescant qui volunt mihi mala avertantur statim erubescentes qui dicunt %mihi; euge euge;
<Vulgate Psalms.69.5> exultent et laetentur in te omnes qui quaerunt te et dicant semper magnificetur Deus qui diligunt salutare tuum;
<Vulgate Psalms.69.6> ego vero egenus et pauper Deus adiuva me adiutor meus et liberator meus es tu Domine ne moreris;
<Vulgate Psalms.70.1> David psalmus filiorum Ionadab et priorum captivorum in te Domine speravi non confundar in aeternum;
<Vulgate Psalms.70.2> in iustitia tua libera me et eripe me inclina ad me aurem tuam et salva me;
<Vulgate Psalms.70.3> esto mihi in Deum protectorem et in locum munitum ut salvum me facias quoniam firmamentum meum et refugium meum es tu;
<Vulgate Psalms.70.4> Deus meus eripe me de manu peccatoris de manu contra legem agentis et iniqui;
<Vulgate Psalms.70.5> quoniam tu es patientia mea Domine Domine spes mea a iuventute mea;
<Vulgate Psalms.70.6> in te confirmatus sum ex utero de ventre matris meae tu es protector meus in te cantatio mea semper;
<Vulgate Psalms.70.7> tamquam prodigium factus sum multis et tu adiutor fortis;
<Vulgate Psalms.70.8> repleatur os meum laude ut cantem gloriam tuam tota die magnitudinem tuam;
<Vulgate Psalms.70.9> non proicias me in tempore senectutis cum deficiet virtus mea ne derelinquas me;
<Vulgate Psalms.70.10> quia dixerunt inimici mei mihi et qui custodiebant animam meam consilium fecerunt in unum;
<Vulgate Psalms.70.11> dicentes Deus dereliquit eum persequimini et conprehendite eum quia non est qui eripiat;
<Vulgate Psalms.70.12> Deus ne elongeris a me Deus meus in adiutorium meum respice;
<Vulgate Psalms.70.13> confundantur et deficiant detrahentes animae meae operiantur confusione et pudore qui quaerunt mala mihi;
<Vulgate Psalms.70.14> ego autem semper sperabo et adiciam super omnem laudem tuam;
<Vulgate Psalms.70.15> os meum adnuntiabit iustitiam tuam tota die salutem tuam quoniam non cognovi litteraturam;
<Vulgate Psalms.70.16> introibo in potentiam Domini Domine memorabor iustitiae tuae solius;
<Vulgate Psalms.70.17> Deus docuisti me ex iuventute mea et usque nunc pronuntiabo mirabilia tua;
<Vulgate Psalms.70.18> et usque in senectam et senium Deus ne derelinquas me donec adnuntiem brachium tuum generationi omni quae ventura est potentiam tuam;
<Vulgate Psalms.70.19> et iustitiam tuam Deus usque in altissima quae fecisti magnalia Deus quis similis tibi;
<Vulgate Psalms.70.20> quantas ostendisti mihi tribulationes multas et malas et conversus vivificasti me et de abyssis terrae iterum reduxisti me;
<Vulgate Psalms.70.21> multiplicasti magnificentiam tuam et conversus consolatus es me;
<Vulgate Psalms.70.22> nam et ego confitebor tibi in vasis psalmi veritatem tuam Deus psallam tibi in cithara Sanctus Israhel;
<Vulgate Psalms.70.23> exultabunt labia mea cum cantavero tibi et anima mea quam redemisti;
<Vulgate Psalms.70.24> sed et lingua mea tota die meditabitur iustitiam tuam cum confusi et reveriti fuerint qui quaerunt mala mihi;
<Vulgate Psalms.71.1> in Salomonem;
<Vulgate Psalms.71.2> Deus iudicium tuum regi da et iustitiam tuam filio regis iudicare populum tuum in iustitia et pauperes tuos in iudicio;
<Vulgate Psalms.71.3> suscipiant montes pacem populo et colles iustitiam;
<Vulgate Psalms.71.4> iudicabit pauperes populi et salvos faciet filios pauperum et humiliabit calumniatorem;
<Vulgate Psalms.71.5> et permanebit cum sole et ante lunam generationes generationum;
<Vulgate Psalms.71.6> descendet sicut pluvia in vellus et sicut stillicidia stillantia super terram;
<Vulgate Psalms.71.7> orietur in diebus eius iustitia et abundantia pacis donec auferatur luna;
<Vulgate Psalms.71.8> et dominabitur a mari usque ad mare et a flumine usque ad terminos orbis terrarum;
<Vulgate Psalms.71.9> coram illo procident Aethiopes et inimici eius terram lingent;
<Vulgate Psalms.71.10> reges Tharsis et insulae munera offerent reges Arabum et Saba dona adducent;
<Vulgate Psalms.71.11> et adorabunt eum omnes reges omnes gentes servient ei;
<Vulgate Psalms.71.12> quia liberavit pauperem a potente et pauperem cui non erat adiutor;
<Vulgate Psalms.71.13> parcet pauperi et inopi et animas pauperum salvas faciet;
<Vulgate Psalms.71.14> ex usuris et iniquitate redimet animas eorum et honorabile nomen eorum coram illo;
<Vulgate Psalms.71.15> et vivet et dabitur ei de auro Arabiae et orabunt de ipso semper tota die benedicent ei;
<Vulgate Psalms.71.16> erit firmamentum in terra in summis montium superextolletur super Libanum fructus eius et florebunt de civitate sicut faenum terrae;
<Vulgate Psalms.71.17> sit nomen eius benedictum in saecula ante solem permanet nomen eius et benedicentur in ipso omnes tribus terrae omnes gentes beatificabunt eum;
<Vulgate Psalms.71.18> benedictus Dominus Deus Deus Israhel qui facit mirabilia solus;
<Vulgate Psalms.71.19> et benedictum nomen maiestatis eius in aeternum et replebitur maiestate eius omnis terra fiat fiat;
<Vulgate Psalms.71.20> defecerunt laudes David filii Iesse;
<Vulgate Psalms.72.1> psalmus Asaph quam bonus Israhel Deus his qui recto sunt corde;
<Vulgate Psalms.72.2> mei autem paene moti sunt pedes paene effusi sunt gressus mei;
<Vulgate Psalms.72.3> quia zelavi super iniquis pacem peccatorum videns;
<Vulgate Psalms.72.4> quia non est respectus morti eorum et firmamentum in plaga eorum;
<Vulgate Psalms.72.5> in labore hominum non sunt et cum hominibus non flagellabuntur;
<Vulgate Psalms.72.6> ideo tenuit eos superbia operti sunt iniquitate et impietate sua;
<Vulgate Psalms.72.7> prodiet quasi ex adipe iniquitas eorum transierunt in affectum cordis;
<Vulgate Psalms.72.8> cogitaverunt et locuti sunt in nequitia iniquitatem in excelso locuti sunt;
<Vulgate Psalms.72.9> posuerunt in caelum os suum et lingua eorum transivit in terra;
<Vulgate Psalms.72.10> ideo convertetur populus meus hic et dies pleni invenientur in eis;
<Vulgate Psalms.72.11> et dixerunt quomodo scit Deus et si est scientia in Excelso;
<Vulgate Psalms.72.12> ecce ipsi peccatores et abundantes in saeculo obtinuerunt divitias;
<Vulgate Psalms.72.13> %et dixi; ergo sine causa iustificavi cor meum et lavi inter innocentes manus meas;
<Vulgate Psalms.72.14> et fui flagellatus tota die et castigatio mea in matutino;
<Vulgate Psalms.72.15> si dicebam narrabo sic ecce nationem filiorum tuorum reprobavi;
<Vulgate Psalms.72.16> et existimabam cognoscere hoc labor est ante me;
<Vulgate Psalms.72.17> donec intrem in sanctuarium Dei intellegam in novissimis eorum;
<Vulgate Psalms.72.18> verumtamen propter dolos posuisti eis deiecisti eos dum adlevarentur;
<Vulgate Psalms.72.19> quomodo facti sunt in desolationem subito defecerunt perierunt propter iniquitatem suam;
<Vulgate Psalms.72.20> velut somnium surgentium Domine in civitate tua imaginem ipsorum ad nihilum rediges;
<Vulgate Psalms.72.21> quia inflammatum est cor meum et renes mei commutati sunt;
<Vulgate Psalms.72.22> et ego ad nihilum redactus sum et nescivi;
<Vulgate Psalms.72.23> ut iumentum factus sum apud te et ego semper tecum;
<Vulgate Psalms.72.24> tenuisti manum dexteram meam et in voluntate tua deduxisti me et cum gloria suscepisti me;
<Vulgate Psalms.72.25> quid enim mihi est in caelo et a te quid volui super terram;
<Vulgate Psalms.72.26> defecit caro mea et cor meum Deus cordis mei et pars mea Deus in aeternum;
<Vulgate Psalms.72.27> quia ecce qui elongant se a te peribunt perdidisti omnem qui fornicatur abs te;
<Vulgate Psalms.72.28> mihi autem adherere Deo bonum est ponere in Domino Deo spem meam ut adnuntiem omnes praedicationes tuas % in portis filiae Sion;;
<Vulgate Psalms.73.1> intellectus Asaph ut quid Deus reppulisti in finem iratus est furor tuus super oves pascuae tuae;
<Vulgate Psalms.73.2> memor esto congregationis tuae quam possedisti ab initio redemisti virgam hereditatis tuae mons Sion in quo habitasti in eo;
<Vulgate Psalms.73.3> leva manus tuas in superbias eorum in finem quanta malignatus est inimicus in sancto;
<Vulgate Psalms.73.4> et gloriati sunt qui oderunt te in medio sollemnitatis tuae posuerunt signa sua signa;
<Vulgate Psalms.73.5> et non cognoverunt sicut in exitu super summum quasi in silva lignorum securibus;
<Vulgate Psalms.73.6> exciderunt ianuas eius in id ipsum in securi et ascia deiecerunt eam;;
<Vulgate Psalms.73.7> incenderunt igni sanctuarium tuum in terra polluerunt tabernaculum nominis tui;
<Vulgate Psalms.73.8> dixerunt in corde suo cognatio eorum simul quiescere faciamus omnes dies festos Dei a terra;
<Vulgate Psalms.73.9> signa nostra non vidimus iam non est propheta et nos non cognoscet amplius;
<Vulgate Psalms.73.10> usquequo Deus inproperabit inimicus inritat adversarius nomen tuum in finem;
<Vulgate Psalms.73.11> ut quid avertis manum tuam et dexteram tuam de medio sinu tuo in finem;
<Vulgate Psalms.73.12> Deus autem rex noster ante saeculum operatus est salutes in medio terrae;
<Vulgate Psalms.73.13> tu confirmasti in virtute tua mare contribulasti capita draconum in aquis;
<Vulgate Psalms.73.14> tu confregisti capita draconis dedisti eum escam populis Aethiopum;
<Vulgate Psalms.73.15> tu disrupisti fontem et torrentes tu siccasti fluvios Aetham;;
<Vulgate Psalms.73.16> tuus est dies et tua est nox tu fabricatus es auroram et solem;
<Vulgate Psalms.73.17> tu fecisti omnes terminos terrae aestatem et ver tu plasmasti ea;
<Vulgate Psalms.73.18> memor esto huius inimicus inproperavit Dominum et populus insipiens incitavit nomen tuum;
<Vulgate Psalms.73.19> ne tradas bestiis animam confitentem tibi animas pauperum tuorum ne obliviscaris in finem;
<Vulgate Psalms.73.20> respice in testamentum tuum quia repleti sunt qui obscurati sunt terrae domibus iniquitatum;
<Vulgate Psalms.73.21> ne avertatur humilis factus confusus pauper et inops laudabunt nomen tuum;
<Vulgate Psalms.73.22> exsurge Deus iudica causam tuam memor esto inproperiorum tuorum eorum qui ab insipiente sunt tota die;
<Vulgate Psalms.73.23> ne obliviscaris voces inimicorum tuorum superbia eorum qui te oderunt ascendit semper;
<Vulgate Psalms.74.1> in finem ne corrumpas psalmus Asaph cantici;
<Vulgate Psalms.74.2> confitebimur tibi Deus confitebimur et invocabimus nomen tuum narrabimus mirabilia tua;
<Vulgate Psalms.74.3> cum accepero tempus ego iustitias iudicabo;
<Vulgate Psalms.74.4> liquefacta est terra et omnes qui habitant in ea ego confirmavi columnas eius diapsalma;
<Vulgate Psalms.74.5> dixi iniquis nolite inique facere et delinquentibus nolite exaltare cornu;
<Vulgate Psalms.74.6> nolite extollere in altum cornu vestrum nolite loqui adversus Deum iniquitatem;
<Vulgate Psalms.74.7> quia neque ab oriente neque ab occidente neque a desertis montibus;
<Vulgate Psalms.74.8> quoniam Deus iudex est hunc humiliat et hunc exaltat;
<Vulgate Psalms.74.9> quia calix in manu Domini vini meri plenus mixto et inclinavit ex hoc in hoc verum fex eius non est exinanita bibent omnes peccatores terrae;
<Vulgate Psalms.74.10> ego autem adnuntiabo in saeculum cantabo Deo Iacob;
<Vulgate Psalms.74.11> et omnia cornua peccatorum confringam et exaltabuntur cornua iusti;
<Vulgate Psalms.75.1> in finem in laudibus psalmus Asaph canticum ad Assyrium;
<Vulgate Psalms.75.2> notus in Iudaea Deus in Israhel magnum nomen eius;
<Vulgate Psalms.75.3> et factus est in pace locus eius et habitatio eius in Sion;
<Vulgate Psalms.75.4> ibi confregit potentias arcuum scutum et gladium et bellum diapsalma;
<Vulgate Psalms.75.5> inluminas tu mirabiliter de montibus aeternis;
<Vulgate Psalms.75.6> turbati sunt omnes insipientes corde dormierunt somnum suum et nihil invenerunt omnes viri divitiarum manibus suis;
<Vulgate Psalms.75.7> ab increpatione tua Deus Iacob dormitaverunt qui ascenderunt equos;
<Vulgate Psalms.75.8> tu terribilis es et quis resistet tibi ex tunc ira tua;
<Vulgate Psalms.75.9> de caelo auditum fecisti iudicium terra timuit et quievit;
<Vulgate Psalms.75.10> cum exsurgeret in iudicium Deus ut salvos faceret omnes mansuetos terrae diapsalma;
<Vulgate Psalms.75.11> quoniam cogitatio hominis confitebitur tibi et reliquiae cogitationis diem festum agent tibi;
<Vulgate Psalms.75.12> vovete et reddite Domino Deo vestro omnes qui in circuitu eius adferent munera terribili;
<Vulgate Psalms.75.13> et ei qui aufert spiritus principum terribili apud reges terrae;
<Vulgate Psalms.76.1> in finem pro Idithun psalmus Asaph;
<Vulgate Psalms.76.2> voce mea ad Dominum clamavi voce mea ad Deum et intendit me;
<Vulgate Psalms.76.3> in die tribulationis meae Deum exquisivi manibus meis nocte contra eum et non sum deceptus rennuit consolari anima mea;
<Vulgate Psalms.76.4> memor fui Dei et delectatus sum exercitatus sum et defecit spiritus meus diapsalma;
<Vulgate Psalms.76.5> anticipaverunt vigilias oculi mei turbatus sum et non sum locutus;
<Vulgate Psalms.76.6> cogitavi dies antiquos et annos aeternos in mente habui;
<Vulgate Psalms.76.7> et meditatus sum nocte cum corde meo exercitabar et scobebam spiritum meum;
<Vulgate Psalms.76.8> numquid in aeternum proiciet Deus et non adponet ut conplacitior sit adhuc;
<Vulgate Psalms.76.9> aut in finem misericordiam suam abscidet a generatione in generationem;
<Vulgate Psalms.76.10> aut obliviscetur misereri Deus aut continebit in ira sua misericordias suas diapsalma;
<Vulgate Psalms.76.11> et dixi nunc coepi haec mutatio dexterae Excelsi;
<Vulgate Psalms.76.12> memor fui operum Domini quia memor ero ab initio mirabilium tuorum;
<Vulgate Psalms.76.13> et meditabor in omnibus operibus tuis et in adinventionibus tuis exercebor;
<Vulgate Psalms.76.14> Deus in sancto via tua quis deus magnus sicut Deus noster;
<Vulgate Psalms.76.15> tu es Deus qui facis mirabilia notam fecisti in populis virtutem tuam;
<Vulgate Psalms.76.16> redemisti in brachio tuo populum tuum filios Iacob et Ioseph diapsalma;
<Vulgate Psalms.76.17> viderunt te aquae Deus viderunt te aquae et timuerunt et turbatae sunt abyssi;
<Vulgate Psalms.76.18> multitudo sonitus aquarum vocem dederunt nubes etenim sagittae tuae transeunt;
<Vulgate Psalms.76.19> vox tonitrui tui in rota inluxerunt coruscationes tuae orbi terrae commota est et contremuit terra;
<Vulgate Psalms.76.20> in mari via tua et semitae tuae in aquis multis et vestigia tua non cognoscentur;
<Vulgate Psalms.76.21> deduxisti sicut oves populum tuum in manu Mosi et Aaron;
<Vulgate Psalms.77.1> intellectus Asaph adtendite populus meus legem meam inclinate aurem vestram in verba oris mei;
<Vulgate Psalms.77.2> aperiam in parabola os meum eloquar propositiones ab initio;
<Vulgate Psalms.77.3> quanta audivimus et cognovimus ea et patres nostri narraverunt nobis;
<Vulgate Psalms.77.4> non sunt occultata a filiis eorum in generationem alteram narrantes laudes Domini et virtutes eius et mirabilia eius quae fecit;
<Vulgate Psalms.77.5> et suscitavit testimonium in Iacob et legem posuit in Israhel quanta mandavit patribus nostris nota facere ea filiis suis;
<Vulgate Psalms.77.6> ut cognoscat generatio altera filii qui nascentur et exsurgent et narrabunt filiis suis;
<Vulgate Psalms.77.7> ut ponant in Deo spem suam et non obliviscantur opera Dei et mandata eius exquirant;
<Vulgate Psalms.77.8> ne fiant sicut patres eorum generatio prava et exasperans generatio quae non direxit cor suum et non est creditus cum Deo spiritus eius;
<Vulgate Psalms.77.9> filii Effrem intendentes et mittentes arcus conversi sunt in die belli;
<Vulgate Psalms.77.10> non custodierunt testamentum Dei et in lege eius noluerunt ambulare;
<Vulgate Psalms.77.11> et obliti sunt benefactorum eius et mirabilium eius quae ostendit eis;
<Vulgate Psalms.77.12> coram patribus eorum quae fecit mirabilia in terra Aegypti in campo Taneos;
<Vulgate Psalms.77.13> interrupit mare et perduxit eos statuit aquas quasi utrem;
<Vulgate Psalms.77.14> et deduxit eos in nube diei et tota nocte in inluminatione ignis;
<Vulgate Psalms.77.15> interrupit petram in heremo et adaquavit eos velut in abysso multa;
<Vulgate Psalms.77.16> et eduxit aquam de petra et deduxit tamquam flumina aquas;
<Vulgate Psalms.77.17> et adposuerunt adhuc peccare ei in ira excitaverunt Excelsum in inaquoso;
<Vulgate Psalms.77.18> et temptaverunt Deum in cordibus suis ut peterent escas animabus suis;
<Vulgate Psalms.77.19> et male locuti sunt de Deo dixerunt numquid poterit Deus parare mensam in deserto;
<Vulgate Psalms.77.20> quoniam percussit petram et fluxerunt aquae et torrentes inundaverunt numquid et panem potest dare aut parare mensam populo suo;
<Vulgate Psalms.77.21> ideo audivit Dominus et distulit et ignis accensus est in Iacob et ira ascendit in Israhel;
<Vulgate Psalms.77.22> quia non crediderunt in Deo nec speraverunt in salutare eius;
<Vulgate Psalms.77.23> et mandavit nubibus desuper et ianuas caeli aperuit;
<Vulgate Psalms.77.24> et pluit illis manna ad manducandum et panem caeli dedit eis;
<Vulgate Psalms.77.25> panem angelorum manducavit homo cibaria misit eis in abundantiam;
<Vulgate Psalms.77.26> transtulit austrum de caelo et induxit in virtute sua africum;
<Vulgate Psalms.77.27> et pluit super eos sicut pulverem carnes et sicut harenam maris volatilia pinnata;
<Vulgate Psalms.77.28> et ceciderunt in medio castrorum eorum circa tabernacula eorum;
<Vulgate Psalms.77.29> et manducaverunt et saturati sunt nimis et desiderium eorum adtulit eis;
<Vulgate Psalms.77.30> non sunt fraudati a desiderio suo adhuc escae eorum erant in ore ipsorum;
<Vulgate Psalms.77.31> et ira Dei ascendit in eos et occidit pingues eorum et electos Israhel inpedivit;
<Vulgate Psalms.77.32> in omnibus his peccaverunt adhuc et non crediderunt mirabilibus eius;
<Vulgate Psalms.77.33> et defecerunt in vanitate dies eorum et anni eorum cum festinatione;
<Vulgate Psalms.77.34> cum occideret eos quaerebant eum et revertebantur et diluculo veniebant ad Deum;
<Vulgate Psalms.77.35> et rememorati sunt quia Deus adiutor est eorum et Deus excelsus redemptor eorum est;
<Vulgate Psalms.77.36> et dilexerunt eum in ore suo et lingua sua mentiti sunt ei;
<Vulgate Psalms.77.37> cor autem ipsorum non erat rectum cum eo nec fideles habiti sunt in testamento eius;
<Vulgate Psalms.77.38> ipse autem est misericors et propitius fiet peccatis eorum et non perdet eos et abundabit ut avertat iram suam et non accendet omnem iram suam;
<Vulgate Psalms.77.39> et recordatus est quia caro sunt spiritus vadens et non rediens;
<Vulgate Psalms.77.40> quotiens exacerbaverunt eum in deserto in ira concitaverunt eum in inaquoso;
<Vulgate Psalms.77.41> et conversi sunt et temptaverunt Deum et Sanctum Israhel exacerbaverunt;
<Vulgate Psalms.77.42> non sunt recordati manus eius die qua redemit eos de manu tribulantis;
<Vulgate Psalms.77.43> sicut posuit in Aegypto signa sua et prodigia sua in campo Taneos;
<Vulgate Psalms.77.44> et convertit in sanguine flumina eorum et imbres eorum ne biberent;
<Vulgate Psalms.77.45> misit in eos cynomiam et comedit eos et ranam et disperdit eos;
<Vulgate Psalms.77.46> et dedit erugini fructus eorum et labores eorum lucustae;
<Vulgate Psalms.77.47> et occidit in grandine vineam eorum et moros eorum in pruina;
<Vulgate Psalms.77.48> et tradidit grandini iumenta eorum et possessionem eorum igni;
<Vulgate Psalms.77.49> misit in eos iram indignationis suae indignationem et iram et tribulationem inmissionem per angelos malos;
<Vulgate Psalms.77.50> viam fecit semitae irae suae non pepercit a morte animarum eorum et iumenta eorum in morte conclusit;
<Vulgate Psalms.77.51> et percussit omne primitivum in terra Aegypti primitias laborum eorum in tabernaculis Cham;
<Vulgate Psalms.77.52> et abstulit sicut oves populum suum et perduxit eos tamquam gregem in deserto;
<Vulgate Psalms.77.53> et deduxit eos in spe et non timuerunt et inimicos eorum operuit mare;
<Vulgate Psalms.77.54> et induxit eos in montem sanctificationis suae montem quem adquisivit dextera eius et eiecit a facie eorum gentes et sorte divisit eis terram in funiculo distributionis;
<Vulgate Psalms.77.55> et habitare fecit in tabernaculis eorum tribus Israhel;
<Vulgate Psalms.77.56> et temptaverunt et exacerbaverunt Deum excelsum et testimonia eius non custodierunt;
<Vulgate Psalms.77.57> et averterunt se et non servaverunt pactum quemadmodum patres eorum conversi sunt in arcum pravum;
<Vulgate Psalms.77.58> et in ira concitaverunt eum in collibus suis et in sculptilibus suis ad aemulationem eum provocaverunt;
<Vulgate Psalms.77.59> audivit Deus et sprevit et ad nihilum redegit valde Israhel;
<Vulgate Psalms.77.60> et reppulit tabernaculum Selo tabernaculum suum ubi habitavit in hominibus;
<Vulgate Psalms.77.61> et tradidit in captivitatem virtutem eorum et pulchritudinem eorum in manus inimici;
<Vulgate Psalms.77.62> et conclusit in gladio populum suum et hereditatem suam sprevit;
<Vulgate Psalms.77.63> iuvenes eorum comedit ignis et virgines eorum non sunt lamentatae;
<Vulgate Psalms.77.64> sacerdotes eorum in gladio ceciderunt et viduae eorum non plorabuntur;
<Vulgate Psalms.77.65> et excitatus est tamquam dormiens Dominus tamquam potens crapulatus a vino;
<Vulgate Psalms.77.66> et percussit inimicos suos in posteriora obprobrium sempiternum dedit illis;
<Vulgate Psalms.77.67> et reppulit tabernaculum Ioseph et tribum Effrem non elegit;
<Vulgate Psalms.77.68> et elegit tribum Iuda montem Sion quem dilexit;
<Vulgate Psalms.77.69> et aedificavit sicut unicornium sanctificium suum in terra quam fundavit in saecula;
<Vulgate Psalms.77.70> et elegit David servum suum et sustulit eum de gregibus ovium de post fetantes accepit eum;
<Vulgate Psalms.77.71> pascere Iacob servum suum et Israhel hereditatem suam;
<Vulgate Psalms.77.72> et pavit eos in innocentia cordis sui et in intellectibus manuum suarum deduxit eos;
<Vulgate Psalms.78.1> psalmus Asaph Deus venerunt gentes in hereditatem tuam polluerunt templum sanctum tuum posuerunt Hierusalem in pomorum custodiam;
<Vulgate Psalms.78.2> posuerunt morticina servorum tuorum escas volatilibus caeli carnes sanctorum tuorum bestiis terrae;
<Vulgate Psalms.78.3> effuderunt sanguinem ipsorum tamquam aquam in circuitu Hierusalem et non erat qui sepeliret;
<Vulgate Psalms.78.4> facti sumus obprobrium vicinis nostris subsannatio et inlusio his qui circum nos sunt;
<Vulgate Psalms.78.5> usquequo Domine irasceris in finem accendetur velut ignis zelus tuus;
<Vulgate Psalms.78.6> effunde iram tuam in gentes quae te non noverunt et in regna quae nomen tuum non invocaverunt;
<Vulgate Psalms.78.7> quia comederunt Iacob et locum eius desolaverunt;
<Vulgate Psalms.78.8> ne memineris iniquitatum nostrarum antiquarum cito anticipent nos misericordiae tuae quia pauperes facti sumus nimis;
<Vulgate Psalms.78.9> adiuva nos Deus salutaris noster propter gloriam nominis tui Domine libera nos et propitius esto peccatis nostris propter nomen tuum;
<Vulgate Psalms.78.10> ne forte dicant in gentibus ubi est Deus eorum et innotescat in nationibus coram oculis nostris ultio sanguinis servorum tuorum qui effusus est;
<Vulgate Psalms.78.11> introeat in conspectu tuo gemitus conpeditorum secundum magnitudinem brachii tui posside filios mortificatorum;
<Vulgate Psalms.78.12> et redde vicinis nostris septuplum in sinu eorum inproperium ipsorum quod exprobraverunt tibi Domine;
<Vulgate Psalms.78.13> nos autem populus tuus et oves pascuae tuae confitebimur tibi in saeculum in generationem et generationem adnuntiabimus laudem tuam;
<Vulgate Psalms.79.1> in finem pro his qui commutabuntur testimonium Asaph psalmus;
<Vulgate Psalms.79.2> qui regis Israhel intende qui deducis tamquam oves Ioseph qui sedes super cherubin manifestare;
<Vulgate Psalms.79.3> coram Effraim et Beniamin et Manasse excita potentiam tuam et veni ut salvos facias nos;
<Vulgate Psalms.79.4> Deus converte nos et ostende faciem tuam et salvi erimus;
<Vulgate Psalms.79.5> Domine Deus virtutum quousque irasceris super orationem servi tui;
<Vulgate Psalms.79.6> cibabis nos pane lacrimarum et potum dabis nobis in lacrimis in mensura;
<Vulgate Psalms.79.7> posuisti nos in contradictionem vicinis nostris et inimici nostri subsannaverunt nos;
<Vulgate Psalms.79.8> Deus virtutum converte nos et ostende faciem tuam et salvi erimus;
<Vulgate Psalms.79.9> vineam de Aegypto transtulisti eiecisti gentes et plantasti eam;
<Vulgate Psalms.79.10> dux itineris fuisti in conspectu eius et plantasti radices eius et implevit terram;
<Vulgate Psalms.79.11> operuit montes umbra eius et arbusta eius cedros Dei;
<Vulgate Psalms.79.12> extendit palmites suos usque ad mare et usque ad Flumen propagines eius;
<Vulgate Psalms.79.13> ut quid destruxisti maceriam eius et vindemiant eam omnes qui praetergrediuntur viam;
<Vulgate Psalms.79.14> exterminavit eam aper de silva et singularis ferus depastus est eam;
<Vulgate Psalms.79.15> Deus virtutum convertere respice de caelo et vide et visita vineam istam;
<Vulgate Psalms.79.16> et perfice eam quam plantavit dextera tua et super filium quem confirmasti tibi;
<Vulgate Psalms.79.17> incensa igni et suffossa ab increpatione vultus tui peribunt;
<Vulgate Psalms.79.18> fiat manus tua super virum dexterae tuae et super filium hominis quem confirmasti tibi;
<Vulgate Psalms.79.19> et non discedimus a te vivificabis nos et nomen tuum invocabimus;
<Vulgate Psalms.79.20> Domine Deus virtutum converte nos et ostende faciem tuam et salvi erimus;
<Vulgate Psalms.80.1> in finem pro torcularibus Asaph;
<Vulgate Psalms.80.2> exultate Deo adiutori nostro iubilate Deo Iacob;
<Vulgate Psalms.80.3> sumite psalmum et date tympanum psalterium iucundum cum cithara;
<Vulgate Psalms.80.4> bucinate in neomenia tuba in insigni die sollemnitatis nostrae;
<Vulgate Psalms.80.5> quia praeceptum Israhel est et iudicium Dei Iacob;
<Vulgate Psalms.80.6> testimonium in Ioseph posuit illud cum exiret de terra Aegypti linguam quam non noverat audivit;
<Vulgate Psalms.80.7> devertit ab oneribus dorsum eius manus eius in cofino servierunt;
<Vulgate Psalms.80.8> in tribulatione invocasti me et liberavi te exaudivi te in abscondito tempestatis probavi te apud aquam Contradictionis diapsalma;
<Vulgate Psalms.80.9> audi populus meus et contestabor te Israhel si audias me;
<Vulgate Psalms.80.10> non erit in te deus recens nec adorabis deum alienum;
<Vulgate Psalms.80.11> ego enim sum Dominus Deus tuus qui eduxi te de terra Aegypti dilata os tuum et implebo illud;
<Vulgate Psalms.80.12> et non audivit populus meus vocem meam et Israhel non intendit mihi;
<Vulgate Psalms.80.13> et dimisi illos secundum desideria cordis eorum ibunt in adinventionibus suis;
<Vulgate Psalms.80.14> si populus meus audisset me Israhel si in viis meis ambulasset;
<Vulgate Psalms.80.15> pro nihilo forsitan inimicos eorum humiliassem et super tribulantes eos misissem manum meam;
<Vulgate Psalms.80.16> inimici Domini mentiti sunt ei et erit tempus eorum in saeculo;
<Vulgate Psalms.80.17> et cibavit illos ex adipe frumenti et de petra melle saturavit illos;
<Vulgate Psalms.81.1> psalmus Asaph Deus stetit in synagoga deorum in medio autem Deus deiudicat;
<Vulgate Psalms.81.2> usquequo iudicatis iniquitatem et facies peccatorum sumitis diapsalma;
<Vulgate Psalms.81.3> iudicate egenum et pupillum humilem et pauperem iustificate;
<Vulgate Psalms.81.4> eripite pauperem et egenum de manu peccatoris liberate;
<Vulgate Psalms.81.5> nescierunt neque intellexerunt in tenebris ambulant movebuntur omnia fundamenta terrae;
<Vulgate Psalms.81.6> ego dixi dii estis et filii Excelsi omnes;
<Vulgate Psalms.81.7> vos autem sicut homines moriemini et sicut unus de principibus cadetis;
<Vulgate Psalms.81.8> surge Deus iudica terram quoniam tu hereditabis in omnibus gentibus;
<Vulgate Psalms.82.1> canticum psalmi Asaph;
<Vulgate Psalms.82.2> Deus quis similis erit tibi ne taceas neque conpescaris Deus;
<Vulgate Psalms.82.3> quoniam ecce inimici tui sonaverunt et qui oderunt te extulerunt caput;
<Vulgate Psalms.82.4> super populum tuum malignaverunt consilium et cogitaverunt adversus sanctos tuos;
<Vulgate Psalms.82.5> dixerunt venite et disperdamus eos de gente et non memoretur nomen Israhel ultra;
<Vulgate Psalms.82.6> quoniam cogitaverunt unianimiter simul adversum te testamentum disposuerunt;
<Vulgate Psalms.82.7> tabernacula Idumeorum et Ismahelitae Moab et Aggareni;
<Vulgate Psalms.82.8> Gebal et Ammon et Amalech alienigenae cum habitantibus Tyrum;
<Vulgate Psalms.82.9> etenim Assur venit cum illis facti sunt in adiutorium filiis Loth diapsalma;
<Vulgate Psalms.82.10> fac illis sicut Madiam et Sisarae sicut Iabin in torrente Cison;
<Vulgate Psalms.82.11> disperierunt in Endor facti sunt ut stercus terrae;
<Vulgate Psalms.82.12> pone principes eorum sicut Oreb et Zeb et Zebee et Salmana omnes principes eorum;
<Vulgate Psalms.82.13> qui dixerunt hereditate possideamus sanctuarium Dei;
<Vulgate Psalms.82.14> Deus meus pone illos ut rotam sicut stipulam ante faciem venti;
<Vulgate Psalms.82.15> sicut ignis qui conburit silvam sicut flamma conburens montes;
<Vulgate Psalms.82.16> ita persequeris illos in tempestate tua et in ira tua turbabis eos;
<Vulgate Psalms.82.17> imple facies illorum ignominia et quaerent nomen tuum Domine;
<Vulgate Psalms.82.18> erubescant et conturbentur in saeculum saeculi et confundantur et pereant;
<Vulgate Psalms.82.19> et cognoscant quia nomen tibi Dominus tu solus Altissimus in omni terra;
<Vulgate Psalms.83.1> in finem pro torcularibus filiis Core psalmus;
<Vulgate Psalms.83.2> quam dilecta tabernacula tua Domine virtutum;
<Vulgate Psalms.83.3> concupiscit et defecit anima mea in atria Domini cor meum et caro mea exultavit in Deum vivum;
<Vulgate Psalms.83.4> etenim passer invenit %sibi; domum et turtur nidum sibi ubi ponat pullos suos altaria tua Domine virtutum rex meus et Deus meus;
<Vulgate Psalms.83.5> beati qui habitant in domo tua in saecula saeculorum laudabunt te diapsalma;
<Vulgate Psalms.83.6> beatus vir cui est auxilium abs te ascensiones in corde suo disposuit;
<Vulgate Psalms.83.7> in valle lacrimarum in loco quem posuit;
<Vulgate Psalms.83.8> etenim benedictiones dabit legis dator ibunt de virtute in virtutem videbitur Deus deorum in Sion;
<Vulgate Psalms.83.9> Domine Deus virtutum exaudi orationem meam auribus percipe Deus Iacob diapsalma;
<Vulgate Psalms.83.10> protector noster aspice Deus et respice in faciem christi tui;
<Vulgate Psalms.83.11> quia melior est dies una in atriis tuis super milia elegi abiectus esse in domo Dei mei magis quam habitare in tabernaculis peccatorum;
<Vulgate Psalms.83.12> quia misericordiam et veritatem %diligit; Deus gratiam et gloriam dabit Dominus;
<Vulgate Psalms.83.13> non privabit bonis eos qui ambulant in innocentia Domine virtutum beatus vir qui sperat in te;
<Vulgate Psalms.84.1> in finem filiis Core psalmus;
<Vulgate Psalms.84.2> benedixisti Domine terram tuam avertisti captivitatem Iacob;
<Vulgate Psalms.84.3> remisisti iniquitates plebis tuae operuisti omnia peccata eorum diapsalma;
<Vulgate Psalms.84.4> mitigasti omnem iram tuam avertisti ab ira indignationis tuae;
<Vulgate Psalms.84.5> converte nos Deus salutum nostrarum et averte iram tuam a nobis;
<Vulgate Psalms.84.6> numquid in aeternum irasceris nobis aut extendes iram tuam a generatione in generationem;
<Vulgate Psalms.84.7> Deus tu conversus vivificabis nos et plebs tua laetabitur in te;
<Vulgate Psalms.84.8> ostende nobis Domine misericordiam tuam et salutare tuum da nobis;
<Vulgate Psalms.84.9> audiam quid loquatur % in me; Dominus Deus quoniam loquetur pacem in plebem suam et super sanctos suos et in eos qui convertuntur ad cor;
<Vulgate Psalms.84.10> verumtamen prope timentes eum salutare ipsius ut inhabitet gloria in terra nostra;
<Vulgate Psalms.84.11> misericordia et veritas obviaverunt % sibi; iustitia et pax osculatae sunt;
<Vulgate Psalms.84.12> veritas de terra orta est et iustitia de caelo prospexit;
<Vulgate Psalms.84.13> etenim Dominus dabit benignitatem et terra nostra dabit fructum suum;
<Vulgate Psalms.84.14> iustitia ante eum ambulabit et ponet in via gressus suos;
<Vulgate Psalms.85.1> oratio ipsi David inclina Domine aurem tuam %et; exaudi me quoniam inops et pauper sum ego;
<Vulgate Psalms.85.2> custodi animam meam quoniam sanctus sum salvum fac servum tuum Deus meus sperantem in te;
<Vulgate Psalms.85.3> miserere mei Domine quoniam ad te clamabo tota die;
<Vulgate Psalms.85.4> laetifica animam servi tui quoniam ad te Domine animam meam levavi;
<Vulgate Psalms.85.5> quoniam tu Domine suavis et mitis et multae misericordiae omnibus invocantibus te;
<Vulgate Psalms.85.6> auribus percipe Domine orationem meam et intende voci orationis meae;
<Vulgate Psalms.85.7> in die tribulationis meae clamavi ad te quia exaudisti me;
<Vulgate Psalms.85.8> non est similis tui in diis Domine et non est secundum opera tua;
<Vulgate Psalms.85.9> omnes gentes quascumque fecisti venient et adorabunt coram te Domine et glorificabunt nomen tuum;
<Vulgate Psalms.85.10> quoniam magnus es tu et faciens mirabilia tu es Deus solus;
<Vulgate Psalms.85.11> deduc me Domine in via tua et ingrediar in veritate tua laetetur cor meum ut timeat nomen tuum;
<Vulgate Psalms.85.12> confitebor tibi Domine Deus meus in toto corde meo et glorificabo nomen tuum in aeternum;
<Vulgate Psalms.85.13> quia misericordia tua magna est super me et eruisti animam meam ex inferno inferiori;
<Vulgate Psalms.85.14> Deus iniqui insurrexerunt super me et synagoga potentium quaesierunt animam meam et non proposuerunt te in conspectu suo;
<Vulgate Psalms.85.15> et tu Domine Deus miserator et misericors patiens et multae misericordiae et verax;
<Vulgate Psalms.85.16> respice in me et miserere mei da imperium tuum puero tuo et salvum fac filium ancillae tuae;
<Vulgate Psalms.85.17> fac mecum signum in bono et videant qui oderunt me et confundantur quoniam tu Domine adiuvasti me et consolatus es me;
<Vulgate Psalms.86.1> filiis Core psalmus cantici fundamenta eius in montibus sanctis;
<Vulgate Psalms.86.2> diligit Dominus portas Sion super omnia tabernacula Iacob;
<Vulgate Psalms.86.3> gloriosa dicta sunt de te civitas Dei diapsalma;
<Vulgate Psalms.86.4> memor ero Raab et Babylonis scientibus me ecce alienigenae et Tyrus et populus Aethiopum hii fuerunt illic;
<Vulgate Psalms.86.5> numquid Sion dicet homo et homo natus est in ea et ipse fundavit eam Altissimus;
<Vulgate Psalms.86.6> Dominus narrabit in scriptura populorum et principum horum qui fuerunt in ea diapsalma;
<Vulgate Psalms.86.7> sicut laetantium omnium habitatio in te;
<Vulgate Psalms.87.1> canticum psalmi filiis Core in finem pro Maeleth ad respondendum intellectus Eman Ezraitae;
<Vulgate Psalms.87.2> Domine Deus salutis meae die clamavi et nocte coram te;
<Vulgate Psalms.87.3> intret in conspectu tuo oratio mea inclina aurem tuam ad precem meam;
<Vulgate Psalms.87.4> quia repleta est malis anima mea et vita mea in inferno adpropinquavit;
<Vulgate Psalms.87.5> aestimatus sum cum descendentibus in lacum factus sum sicut homo sine adiutorio;
<Vulgate Psalms.87.6> inter mortuos liber sicut vulnerati dormientes in sepulchris quorum non es memor amplius et ipsi de manu tua repulsi sunt;
<Vulgate Psalms.87.7> posuerunt me in lacu inferiori in tenebrosis et in umbra mortis;
<Vulgate Psalms.87.8> super me confirmatus est furor tuus et omnes fluctus tuos induxisti super me diapsalma;
<Vulgate Psalms.87.9> longe fecisti notos meos a me posuerunt me abominationem sibi traditus sum et non egrediebar;
<Vulgate Psalms.87.10> oculi mei languerunt prae inopia clamavi ad te Domine tota die expandi ad te manus meas;
<Vulgate Psalms.87.11> numquid mortuis facies mirabilia aut medici suscitabunt et confitebuntur tibi diapsalma;
<Vulgate Psalms.87.12> numquid narrabit aliquis in sepulchro misericordiam tuam et veritatem tuam in perditione;
<Vulgate Psalms.87.13> numquid cognoscentur in tenebris mirabilia tua et iustitia tua in terra oblivionis;
<Vulgate Psalms.87.14> et ego ad te Domine clamavi et mane oratio mea praeveniet te;
<Vulgate Psalms.87.15> ut quid Domine repellis orationem meam avertis faciem tuam a me;
<Vulgate Psalms.87.16> pauper sum ego et in laboribus a iuventute mea exaltatus autem humiliatus sum et conturbatus;
<Vulgate Psalms.87.17> in me transierunt irae tuae et terrores tui conturbaverunt me;
<Vulgate Psalms.87.18> circuierunt me sicut aqua tota die circumdederunt me simul;
<Vulgate Psalms.87.19> elongasti a me amicum et proximum et notos meos a miseria;
<Vulgate Psalms.88.1> intellectus Aethan Ezraitae;
<Vulgate Psalms.88.2> misericordias Domini in aeternum cantabo in generationem et generationem adnuntiabo veritatem tuam in ore meo;
<Vulgate Psalms.88.3> quoniam dixisti in aeternum misericordia aedificabitur in caelis praeparabitur veritas tua *in eis;;
<Vulgate Psalms.88.4> disposui testamentum electis meis iuravi David servo meo;
<Vulgate Psalms.88.5> usque in aeternum praeparabo semen tuum et aedificabo in generationem et generationem sedem tuam diapsalma;
<Vulgate Psalms.88.6> confitebuntur caeli mirabilia tua Domine etenim veritatem tuam in ecclesia sanctorum;
<Vulgate Psalms.88.7> quoniam quis in nubibus aequabitur Domino similis erit Domino in filiis Dei;
<Vulgate Psalms.88.8> Deus qui glorificatur in consilio sanctorum magnus et horrendus super omnes qui in circuitu eius sunt;
<Vulgate Psalms.88.9> Domine Deus virtutum quis similis tibi potens es Domine et veritas tua in circuitu tuo;
<Vulgate Psalms.88.10> tu dominaris potestatis maris motum autem fluctuum eius tu mitigas;
<Vulgate Psalms.88.11> tu humiliasti sicut vulneratum superbum in brachio virtutis tuae dispersisti inimicos tuos;
<Vulgate Psalms.88.12> tui sunt caeli et tua est terra orbem terrae et plenitudinem eius tu fundasti;
<Vulgate Psalms.88.13> aquilonem et mare tu creasti Thabor et Hermon in nomine tuo exultabunt;
<Vulgate Psalms.88.14> tuum brachium cum potentia firmetur manus tua et exaltetur dextera tua;
<Vulgate Psalms.88.15> iustitia et iudicium praeparatio sedis tuae misericordia et veritas praecedent faciem tuam;
<Vulgate Psalms.88.16> beatus populus qui scit iubilationem Domine in lumine vultus tui ambulabunt;
<Vulgate Psalms.88.17> et in nomine tuo exultabunt tota die et in iustitia tua exaltabuntur;
<Vulgate Psalms.88.18> quoniam gloria virtutis eorum tu es et in beneplacito tuo exaltabitur cornu nostrum;
<Vulgate Psalms.88.19> quia Domini est adsumptio *nostra; et Sancti Israhel regis nostri;
<Vulgate Psalms.88.20> tunc locutus es in visione sanctis tuis et dixisti posui adiutorium in potentem exaltavi electum de plebe mea;
<Vulgate Psalms.88.21> inveni David servum meum in oleo sancto meo linui eum;
<Vulgate Psalms.88.22> manus enim mea auxiliabitur ei et brachium meum confirmabit eum;
<Vulgate Psalms.88.23> nihil proficiet inimicus in eo et filius iniquitatis non adponet nocere eum;
<Vulgate Psalms.88.24> et concidam a facie ipsius inimicos eius et odientes eum in fugam convertam;
<Vulgate Psalms.88.25> et veritas mea et misericordia mea cum ipso et in nomine meo exaltabitur cornu eius;
<Vulgate Psalms.88.26> et ponam in mari manum eius et in fluminibus dexteram eius;
<Vulgate Psalms.88.27> ipse invocabit me pater meus es tu Deus meus et susceptor salutis meae;
<Vulgate Psalms.88.28> et ego primogenitum ponam illum excelsum prae regibus terrae;
<Vulgate Psalms.88.29> in aeternum servabo illi misericordiam meam et testamentum meum fidele ipsi;
<Vulgate Psalms.88.30> et ponam in saeculum saeculi semen eius et thronum eius sicut dies caeli;
<Vulgate Psalms.88.31> si dereliquerint filii eius legem meam et in iudiciis meis non ambulaverint;
<Vulgate Psalms.88.32> si iustitias meas profanaverint et mandata mea non custodierint;
<Vulgate Psalms.88.33> visitabo in virga iniquitates eorum et in verberibus peccata eorum;
<Vulgate Psalms.88.34> misericordiam autem meam non dispergam ab eo neque nocebo in veritate mea;
<Vulgate Psalms.88.35> neque profanabo testamentum meum et quae procedunt de labiis meis non faciam irrita;
<Vulgate Psalms.88.36> semel iuravi in sancto meo si David mentiar;
<Vulgate Psalms.88.37> semen eius in aeternum manebit;
<Vulgate Psalms.88.38> et thronus eius sicut sol in conspectu meo et sicut luna perfecta in aeternum et testis in caelo fidelis diapsalma;
<Vulgate Psalms.88.39> tu vero reppulisti et despexisti distulisti christum tuum;
<Vulgate Psalms.88.40> evertisti testamentum servi tui profanasti in terram sanctuarium eius;
<Vulgate Psalms.88.41> destruxisti omnes sepes eius posuisti firmamenta eius formidinem;
<Vulgate Psalms.88.42> diripuerunt eum omnes transeuntes viam factus est obprobrium vicinis suis;
<Vulgate Psalms.88.43> exaltasti dexteram deprimentium eum laetificasti omnes inimicos eius;
<Vulgate Psalms.88.44> avertisti adiutorium gladii eius et non es auxiliatus ei in bello;
<Vulgate Psalms.88.45> destruxisti eum a mundatione sedem eius in terram conlisisti;
<Vulgate Psalms.88.46> minorasti dies temporis eius perfudisti eum confusione diapsalma;
<Vulgate Psalms.88.47> usquequo Domine avertis in finem exardescet sicut ignis ira tua;
<Vulgate Psalms.88.48> memorare quae mea substantia numquid enim vane constituisti omnes filios hominum;
<Vulgate Psalms.88.49> quis est homo qui vivet et non videbit mortem eruet animam suam de manu inferi diapsalma;
<Vulgate Psalms.88.50> ubi sunt misericordiae tuae antiquae Domine sicut iurasti David in veritate tua;
<Vulgate Psalms.88.51> memor esto Domine obprobrii servorum tuorum quod continui in sinu meo multarum gentium;
<Vulgate Psalms.88.52> quod exprobraverunt inimici tui Domine quod exprobraverunt commutationem christi tui;
<Vulgate Psalms.88.53> benedictus Dominus in aeternum fiat fiat;
<Vulgate Psalms.89.1> oratio Mosi hominis Dei Domine refugium tu factus es nobis in generatione et generatione;
<Vulgate Psalms.89.2> priusquam montes fierent et formaretur terra et orbis a saeculo usque in saeculum tu es Deus;
<Vulgate Psalms.89.3> ne avertas hominem in humilitatem et dixisti convertimini filii hominum;
<Vulgate Psalms.89.4> quoniam mille anni ante oculos tuos tamquam dies hesterna quae praeteriit et custodia in nocte;
<Vulgate Psalms.89.5> quae pro nihilo habentur eorum anni erunt;
<Vulgate Psalms.89.6> mane sicut herba transeat mane floreat et transeat vespere decidat induret et arescat;
<Vulgate Psalms.89.7> quia defecimus in ira tua et in furore tuo turbati sumus;
<Vulgate Psalms.89.8> posuisti iniquitates nostras in conspectu tuo saeculum nostrum in inluminatione vultus tui;
<Vulgate Psalms.89.9> quoniam omnes dies nostri defecerunt in ira tua defecimus anni nostri sicut aranea meditabantur;
<Vulgate Psalms.89.10> dies annorum nostrorum in ipsis septuaginta anni si autem in potentatibus octoginta anni et amplius eorum labor et dolor quoniam supervenit mansuetudo et corripiemur;
<Vulgate Psalms.89.11> quis novit potestatem irae tuae et prae timore tuo iram tuam;
<Vulgate Psalms.89.12> dinumerare dexteram tuam sic notam fac et conpeditos corde in sapientia;
<Vulgate Psalms.89.13> convertere Domine usquequo et deprecabilis esto super servos tuos;
<Vulgate Psalms.89.14> repleti sumus mane misericordia tua et exultavimus et delectati sumus in omnibus diebus nostris;
<Vulgate Psalms.89.15> laetati sumus pro diebus quibus nos humiliasti annis quibus vidimus mala;
<Vulgate Psalms.89.16> et respice in servos tuos et in opera tua et dirige filios eorum;
<Vulgate Psalms.89.17> et sit splendor Domini Dei nostri super nos et opera manuum nostrarum dirige super nos * et opus manuum nostrarum dirige;;
<Vulgate Psalms.90.1> laus cantici David qui habitat in adiutorio Altissimi in protectione Dei caeli commorabitur;
<Vulgate Psalms.90.2> dicet Domino susceptor meus es tu et refugium meum Deus meus sperabo in eum;
<Vulgate Psalms.90.3> quoniam ipse liberabit me de laqueo venantium et a verbo aspero;
<Vulgate Psalms.90.4> in scapulis suis obumbrabit te et sub pinnis eius sperabis;
<Vulgate Psalms.90.5> scuto circumdabit te veritas eius non timebis a timore nocturno;
<Vulgate Psalms.90.6> a sagitta volante in die a negotio perambulante in tenebris ab incursu et daemonio meridiano;
<Vulgate Psalms.90.7> cadent a latere tuo mille et decem milia a dextris tuis ad te autem non adpropinquabit;
<Vulgate Psalms.90.8> verumtamen oculis tuis considerabis et retributionem peccatorum videbis;
<Vulgate Psalms.90.9> quoniam tu Domine spes mea Altissimum posuisti refugium tuum;
<Vulgate Psalms.90.10> non accedent ad te mala et flagellum non adpropinquabit tabernaculo tuo;
<Vulgate Psalms.90.11> quoniam angelis suis mandabit de te ut custodiant te in omnibus viis tuis;
<Vulgate Psalms.90.12> in manibus portabunt te ne forte offendas ad lapidem pedem tuum;
<Vulgate Psalms.90.13> super aspidem et basiliscum ambulabis %et; conculcabis leonem et draconem;
<Vulgate Psalms.90.14> quoniam in me speravit et liberabo eum protegam eum quia cognovit nomen meum;
<Vulgate Psalms.90.15> clamabit ad me et exaudiam eum cum ipso sum in tribulatione eripiam eum et clarificabo eum;
<Vulgate Psalms.90.16> longitudine dierum replebo eum et ostendam illi salutare meum;
<Vulgate Psalms.91.1> psalmus cantici in die sabbati;
<Vulgate Psalms.91.2> bonum est confiteri Domino et psallere nomini tuo Altissime;
<Vulgate Psalms.91.3> ad adnuntiandum mane misericordiam tuam et veritatem tuam per noctem;
<Vulgate Psalms.91.4> in decacordo psalterio cum cantico in cithara;
<Vulgate Psalms.91.5> quia delectasti me Domine in factura tua et in operibus manuum tuarum exultabo;
<Vulgate Psalms.91.6> quam magnificata sunt opera tua Domine nimis profundae factae sunt cogitationes tuae;
<Vulgate Psalms.91.7> vir insipiens non cognoscet et stultus non intelleget haec;
<Vulgate Psalms.91.8> cum exorti fuerint peccatores sicut faenum et apparuerint omnes qui operantur iniquitatem ut intereant in saeculum %saeculi;;
<Vulgate Psalms.91.9> tu autem Altissimus in aeternum Domine;
<Vulgate Psalms.91.10> *quoniam ecce inimici tui Domine; quoniam ecce inimici tui peribunt et dispergentur omnes qui operantur iniquitatem;
<Vulgate Psalms.91.11> et exaltabitur sicut unicornis cornu meum et senectus mea in misericordia uberi;
<Vulgate Psalms.91.12> et despexit oculus meus inimicis meis et insurgentibus in me malignantibus audiet auris mea;
<Vulgate Psalms.91.13> iustus ut palma florebit ut cedrus Libani multiplicabitur;
<Vulgate Psalms.91.14> plantati in domo Domini in atriis Dei nostri florebunt;
<Vulgate Psalms.91.15> adhuc multiplicabuntur in senecta uberi et bene patientes erunt;
<Vulgate Psalms.91.16> ut adnuntient quoniam rectus Dominus Deus noster et non est iniquitas in eo;
<Vulgate Psalms.92.1> laus cantici David in die ante sabbatum quando inhabitata est terra Dominus regnavit decore indutus est indutus est Dominus fortitudine et praecinxit se etenim firmavit orbem terrae qui non commovebitur;
<Vulgate Psalms.92.2> parata sedis tua ex tunc a saeculo tu es;
<Vulgate Psalms.92.3> elevaverunt flumina Domine elevaverunt flumina vocem suam *elevabunt flumina fluctus suos;;
<Vulgate Psalms.92.4> a vocibus aquarum multarum mirabiles elationes maris mirabilis in altis Dominus;
<Vulgate Psalms.92.5> testimonia tua credibilia facta sunt nimis domum tuam decet sanctitudo Domine in longitudine dierum;
<Vulgate Psalms.93.1> psalmus David quarta sabbati Deus ultionum Dominus Deus ultionum libere egit;
<Vulgate Psalms.93.2> exaltare qui iudicas terram redde retributionem superbis;
<Vulgate Psalms.93.3> usquequo peccatores Domine usquequo peccatores gloriabuntur;
<Vulgate Psalms.93.4> effabuntur et loquentur iniquitatem loquentur omnes qui operantur iniustitiam;
<Vulgate Psalms.93.5> populum tuum Domine humiliaverunt et hereditatem tuam vexaverunt;
<Vulgate Psalms.93.6> viduam et advenam interfecerunt et pupillos occiderunt;
<Vulgate Psalms.93.7> et dixerunt non videbit Dominus nec intelleget Deus Iacob;
<Vulgate Psalms.93.8> intellegite qui insipientes estis in populo et stulti aliquando sapite;
<Vulgate Psalms.93.9> qui plantavit aurem non audiet aut qui finxit oculum non considerat;
<Vulgate Psalms.93.10> qui corripit gentes non arguet qui docet hominem scientiam;
<Vulgate Psalms.93.11> Dominus scit cogitationes hominum quoniam vanae sunt;
<Vulgate Psalms.93.12> beatus homo quem tu erudieris Domine et de lege tua docueris eum;
<Vulgate Psalms.93.13> ut mitiges ei a diebus malis donec fodiatur peccatori fovea;
<Vulgate Psalms.93.14> quia non repellet Dominus plebem suam et hereditatem suam non derelinquet;
<Vulgate Psalms.93.15> quoadusque iustitia convertatur in iudicium et qui iuxta illam omnes qui recto sunt corde diapsalma;
<Vulgate Psalms.93.16> quis consurget mihi adversus malignantes aut quis stabit mecum adversus operantes iniquitatem;
<Vulgate Psalms.93.17> nisi quia Dominus adiuvit me paulo minus habitavit in inferno anima mea;
<Vulgate Psalms.93.18> si dicebam motus est pes meus misericordia tua Domine adiuvabat me;
<Vulgate Psalms.93.19> secundum multitudinem dolorum meorum in corde meo consolationes tuae laetificaverunt animam meam;
<Vulgate Psalms.93.20> numquid aderit tibi sedis iniquitatis qui fingis dolorem in praecepto;
<Vulgate Psalms.93.21> captabunt in animam iusti et sanguinem innocentem condemnabunt;
<Vulgate Psalms.93.22> et factus est Dominus mihi in refugium et Deus meus in adiutorem spei meae;
<Vulgate Psalms.93.23> et reddet illis iniquitatem ipsorum et in malitia eorum disperdet eos disperdet illos Dominus Deus noster;
<Vulgate Psalms.94.1> laus cantici David venite exultemus Domino iubilemus Deo salutari nostro;
<Vulgate Psalms.94.2> praeoccupemus faciem eius in confessione et in psalmis iubilemus ei;
<Vulgate Psalms.94.3> quoniam Deus magnus Dominus et rex magnus super omnes deos;
<Vulgate Psalms.94.4> quia in manu eius fines terrae et altitudines montium ipsius sunt;
<Vulgate Psalms.94.5> quoniam ipsius est mare et ipse fecit illud et siccam manus eius formaverunt;
<Vulgate Psalms.94.6> venite adoremus et procidamus et ploremus ante Dominum qui fecit nos;
<Vulgate Psalms.94.7> quia ipse est Deus noster et nos populus pascuae eius et oves manus eius;
<Vulgate Psalms.94.8> hodie si vocem eius audieritis nolite obdurare corda vestra;
<Vulgate Psalms.94.9> sicut in inritatione secundum diem temptationis in deserto ubi temptaverunt me patres vestri probaverunt *me; et viderunt opera mea;
<Vulgate Psalms.94.10> quadraginta annis offensus fui generationi illi et dixi semper errant corde;
<Vulgate Psalms.94.11> et isti non cognoverunt vias meas ut iuravi in ira mea si intrabunt in requiem meam;
<Vulgate Psalms.95.1> quando domus aedificabatur post captivitatem canticum huic David cantate Domino canticum novum cantate Domino omnis terra;
<Vulgate Psalms.95.2> cantate Domino benedicite nomini eius adnuntiate diem de die salutare eius;
<Vulgate Psalms.95.3> adnuntiate inter gentes gloriam eius in omnibus populis mirabilia eius;
<Vulgate Psalms.95.4> quoniam magnus Dominus et laudabilis valde terribilis est super omnes deos;
<Vulgate Psalms.95.5> quoniam omnes dii gentium daemonia at vero Dominus caelos fecit;
<Vulgate Psalms.95.6> confessio et pulchritudo in conspectu eius sanctimonia et magnificentia in sanctificatione eius;
<Vulgate Psalms.95.7> adferte Domino patriae gentium adferte Domino gloriam et honorem;
<Vulgate Psalms.95.8> adferte Domino gloriam nomini eius tollite hostias et introite in atria eius;
<Vulgate Psalms.95.9> adorate Dominum in atrio sancto eius commoveatur a facie eius universa terra;
<Vulgate Psalms.95.10> dicite in gentibus quia Dominus regnavit etenim correxit orbem qui non movebitur iudicabit populos in aequitate;
<Vulgate Psalms.95.11> laetentur caeli et exultet terra commoveatur mare et plenitudo eius;
<Vulgate Psalms.95.12> gaudebunt campi et omnia quae in eis sunt tunc exultabunt omnia ligna silvarum;
<Vulgate Psalms.95.13> a facie Domini quia venit quoniam venit iudicare terram iudicabit orbem terrae in aequitate et populos in veritate sua;
<Vulgate Psalms.96.1> huic David quando terra eius restituta est Dominus regnavit exultet terra laetentur insulae multae;
<Vulgate Psalms.96.2> nubes et caligo in circuitu eius iustitia et iudicium correctio sedis eius;
<Vulgate Psalms.96.3> ignis ante ipsum praecedet et inflammabit in circuitu inimicos eius;
<Vulgate Psalms.96.4> adluxerunt fulgora eius orbi terrae vidit et commota est terra;
<Vulgate Psalms.96.5> montes sicut cera fluxerunt *a facie Domini; a facie Domini omnis terrae;
<Vulgate Psalms.96.6> adnuntiaverunt caeli iustitiam eius et viderunt omnes populi gloriam eius;
<Vulgate Psalms.96.7> confundantur omnes qui adorant sculptilia qui gloriantur in simulacris suis adorate eum omnes angeli eius;
<Vulgate Psalms.96.8> audivit et laetata est Sion et exultaverunt filiae Iudaeae propter iudicia tua Domine;
<Vulgate Psalms.96.9> quoniam tu Dominus Altissimus super omnem terram nimis superexaltatus es super omnes deos;
<Vulgate Psalms.96.10> qui diligitis Dominum odite malum custodit animas sanctorum suorum de manu peccatoris liberabit eos;
<Vulgate Psalms.96.11> lux orta est iusto et rectis corde laetitia;
<Vulgate Psalms.96.12> laetamini iusti in Domino et confitemini memoriae sanctificationis eius;
<Vulgate Psalms.97.1> psalmus David cantate Domino canticum novum quoniam mirabilia fecit salvavit sibi dextera eius et brachium sanctum eius;
<Vulgate Psalms.97.2> notum fecit Dominus salutare suum in conspectu gentium revelavit iustitiam suam;
<Vulgate Psalms.97.3> recordatus est misericordiae suae et veritatem suam domui Israhel viderunt omnes termini terrae salutare Dei nostri;
<Vulgate Psalms.97.4> iubilate Domino omnis terra cantate et exultate et psallite;
<Vulgate Psalms.97.5> psallite Domino in cithara in cithara et voce psalmi;
<Vulgate Psalms.97.6> in tubis ductilibus et voce tubae corneae iubilate in conspectu regis Domini;
<Vulgate Psalms.97.7> moveatur mare et plenitudo eius orbis terrarum et qui habitant in eo;
<Vulgate Psalms.97.8> flumina plaudent manu simul montes exultabunt;
<Vulgate Psalms.97.9> a conspectu Domini quoniam venit iudicare terram iudicabit orbem terrarum in iustitia et populos in aequitate;
<Vulgate Psalms.98.1> psalmus David Dominus regnavit irascantur populi qui sedet super cherubin moveatur terra;
<Vulgate Psalms.98.2> Dominus in Sion magnus et excelsus est super omnes populos;
<Vulgate Psalms.98.3> confiteantur nomini tuo magno quoniam terribile et sanctum est;
<Vulgate Psalms.98.4> et honor regis iudicium diligit tu parasti directiones iudicium et iustitiam in Iacob tu fecisti;
<Vulgate Psalms.98.5> exaltate Dominum Deum nostrum et adorate scabillum pedum eius quoniam sanctum est;
<Vulgate Psalms.98.6> Moses et Aaron in sacerdotibus eius et Samuhel inter eos qui invocant nomen eius invocabant Dominum et ipse exaudiebat illos;
<Vulgate Psalms.98.7> in columna nubis loquebatur ad eos custodiebant testimonia eius et praeceptum quod dedit illis;
<Vulgate Psalms.98.8> Domine Deus noster tu exaudiebas illos Deus tu propitius fuisti eis et ulciscens in omnes adinventiones eorum;
<Vulgate Psalms.98.9> exaltate Dominum Deum nostrum et adorate in monte sancto eius quoniam sanctus Dominus Deus noster;
<Vulgate Psalms.99.1> psalmus in confessione;
<Vulgate Psalms.99.2> iubilate Domino omnis terra servite Domino in laetitia introite in conspectu eius in exultatione;
<Vulgate Psalms.99.3> scitote quoniam Dominus ipse est Deus ipse fecit nos et non ipsi nos populus eius et oves pascuae eius;
<Vulgate Psalms.99.4> introite portas eius in confessione atria eius in hymnis confitemini illi laudate nomen eius;
<Vulgate Psalms.99.5> quoniam suavis Dominus in aeternum misericordia eius et usque in generationem et generationem veritas eius;
<Vulgate Psalms.100.1> David psalmus misericordiam et iudicium cantabo tibi Domine psallam;
<Vulgate Psalms.100.2> et intellegam in via inmaculata quando venies ad me perambulabam in innocentia cordis mei in medio domus meae;
<Vulgate Psalms.100.3> non proponebam ante oculos meos rem iniustam facientes praevaricationes odivi non adhesit mihi;
<Vulgate Psalms.100.4> cor pravum declinante a me maligno non cognoscebam;
<Vulgate Psalms.100.5> detrahentem secreto proximo suo hunc persequebar superbo oculo et insatiabili corde cum hoc non edebam;
<Vulgate Psalms.100.6> oculi mei ad fideles terrae ut sederent mecum ambulans in via inmaculata hic mihi ministrabat;
<Vulgate Psalms.100.7> non habitabat in medio domus meae qui facit superbiam qui loquitur iniqua non direxit in conspectu oculorum meorum;
<Vulgate Psalms.100.8> in matutino interficiebam omnes peccatores terrae ut disperderem de civitate Domini omnes operantes iniquitatem;
<Vulgate Psalms.101.1> oratio pauperis cum anxius fuerit et coram Domino effuderit precem suam;
<Vulgate Psalms.101.2> Domine exaudi orationem meam et clamor meus ad te veniat;
<Vulgate Psalms.101.3> non avertas faciem tuam a me in quacumque die tribulor inclina ad me aurem tuam in quacumque die invocavero te velociter exaudi me;
<Vulgate Psalms.101.4> quia defecerunt sicut fumus dies mei et ossa mea sicut gremium aruerunt;
<Vulgate Psalms.101.5> percussum est ut faenum et aruit cor meum quia oblitus sum comedere panem meum;
<Vulgate Psalms.101.6> a voce gemitus mei adhesit os meum carni meae;
<Vulgate Psalms.101.7> similis factus sum pelicano solitudinis factus sum sicut nycticorax in domicilio;
<Vulgate Psalms.101.8> vigilavi et factus sum sicut passer solitarius in tecto;
<Vulgate Psalms.101.9> tota die exprobrabant mihi inimici mei et qui laudabant me adversus me iurabant;
<Vulgate Psalms.101.10> quia cinerem tamquam panem manducavi et poculum meum cum fletu miscebam;
<Vulgate Psalms.101.11> a facie irae et indignationis tuae quia elevans adlisisti me;
<Vulgate Psalms.101.12> dies mei sicut umbra declinaverunt et ego sicut faenum arui;
<Vulgate Psalms.101.13> tu autem Domine in aeternum permanes et memoriale tuum in generationem et generationem;
<Vulgate Psalms.101.14> tu exsurgens misereberis Sion quia tempus miserendi eius quia venit tempus;
<Vulgate Psalms.101.15> quoniam placuerunt servis tuis lapides eius et terrae eius miserebuntur;
<Vulgate Psalms.101.16> et timebunt gentes nomen Domini et omnes reges terrae gloriam tuam;
<Vulgate Psalms.101.17> quia aedificabit Dominus Sion et videbitur in gloria sua;
<Vulgate Psalms.101.18> respexit in orationem humilium et non sprevit precem eorum;
<Vulgate Psalms.101.19> scribantur haec in generationem alteram et populus qui creabitur laudabit Dominum;
<Vulgate Psalms.101.20> quia prospexit de excelso sancto suo Dominus de caelo in terram aspexit;
<Vulgate Psalms.101.21> ut audiret gemitum conpeditorum ut solvat filios interemptorum;
<Vulgate Psalms.101.22> ut adnuntiet in Sion nomen Domini et laudem suam in Hierusalem;
<Vulgate Psalms.101.23> in conveniendo populos in unum et reges ut serviant Domino;
<Vulgate Psalms.101.24> respondit ei in via virtutis suae paucitatem dierum meorum nuntia mihi;
<Vulgate Psalms.101.25> ne revoces me in dimidio dierum meorum in generationem et generationem anni tui;
<Vulgate Psalms.101.26> initio tu Domine terram fundasti et opera manuum tuarum sunt caeli;
<Vulgate Psalms.101.27> ipsi peribunt tu autem permanes et omnes sicut vestimentum veterescent et sicut opertorium mutabis eos et mutabuntur;
<Vulgate Psalms.101.28> tu autem idem ipse es et anni tui non deficient;
<Vulgate Psalms.101.29> filii servorum tuorum habitabunt et semen eorum in saeculum dirigetur;
<Vulgate Psalms.102.1> ipsi David benedic anima mea Domino et omnia quae intra me sunt nomini sancto eius;
<Vulgate Psalms.102.2> benedic anima mea Domino et noli oblivisci omnes retributiones eius;
<Vulgate Psalms.102.3> qui propitiatur omnibus iniquitatibus tuis qui sanat omnes infirmitates tuas;
<Vulgate Psalms.102.4> qui redimit de interitu vitam tuam qui coronat te in misericordia et miserationibus;
<Vulgate Psalms.102.5> qui replet in bonis desiderium tuum renovabitur ut aquilae iuventus tua;
<Vulgate Psalms.102.6> faciens misericordias Dominus et iudicium omnibus iniuriam patientibus;
<Vulgate Psalms.102.7> notas fecit vias suas Mosi filiis Israhel voluntates suas;
<Vulgate Psalms.102.8> miserator et misericors Dominus longanimis et multum misericors;
<Vulgate Psalms.102.9> non in perpetuum irascetur neque in aeternum comminabitur;
<Vulgate Psalms.102.10> non secundum peccata nostra fecit nobis nec secundum iniustitias nostras retribuit nobis;
<Vulgate Psalms.102.11> quoniam secundum altitudinem caeli a terra corroboravit misericordiam suam super timentes se;
<Vulgate Psalms.102.12> quantum distat ortus ab occidente longe fecit a nobis iniquitates nostras;
<Vulgate Psalms.102.13> quomodo miseretur pater filiorum misertus est Dominus timentibus se;
<Vulgate Psalms.102.14> quoniam ipse cognovit figmentum nostrum recordatus est quoniam pulvis sumus;
<Vulgate Psalms.102.15> homo sicut faenum dies eius tamquam flos agri sic efflorebit;
<Vulgate Psalms.102.16> quoniam spiritus pertransivit in illo et non subsistet et non cognoscet amplius locum suum;
<Vulgate Psalms.102.17> misericordia autem Domini ab aeterno et usque in aeternum super timentes eum et iustitia illius in filios filiorum;
<Vulgate Psalms.102.18> his qui servant testamentum eius et memores sunt mandatorum ipsius ad faciendum ea;
<Vulgate Psalms.102.19> Dominus in caelo paravit sedem suam et regnum ipsius omnibus dominabitur;
<Vulgate Psalms.102.20> benedicite Domino angeli eius potentes virtute facientes verbum illius ad audiendam vocem sermonum eius;
<Vulgate Psalms.102.21> benedicite Domino omnes virtutes eius ministri eius qui facitis voluntatem eius;
<Vulgate Psalms.102.22> benedicite Domino omnia opera eius in omni loco dominationis ipsius benedic anima mea Domino;
<Vulgate Psalms.103.1> ipsi David benedic anima mea Domino Domine Deus meus magnificatus es vehementer confessionem et decorem induisti;
<Vulgate Psalms.103.2> amictus lumine sicut vestimento extendens caelum sicut pellem;
<Vulgate Psalms.103.3> qui tegis in aquis superiora eius qui ponis nubem ascensum tuum qui ambulas super pinnas ventorum;
<Vulgate Psalms.103.4> qui facis angelos tuos spiritus et ministros tuos ignem urentem;
<Vulgate Psalms.103.5> qui fundasti terram super stabilitatem suam non inclinabitur in saeculum saeculi;
<Vulgate Psalms.103.6> abyssus sicut vestimentum amictus eius super montes stabunt aquae;
<Vulgate Psalms.103.7> ab increpatione tua fugient a voce tonitrui tui formidabunt;
<Vulgate Psalms.103.8> ascendunt montes et descendunt campi in locum quem fundasti eis;
<Vulgate Psalms.103.9> terminum posuisti quem non transgredientur neque convertentur operire terram;
<Vulgate Psalms.103.10> qui emittis fontes in convallibus inter medium montium pertransibunt aquae;
<Vulgate Psalms.103.11> potabunt omnes bestiae agri expectabunt onagri in siti sua;
<Vulgate Psalms.103.12> super ea volucres caeli habitabunt de medio petrarum dabunt vocem;
<Vulgate Psalms.103.13> rigans montes de superioribus suis de fructu operum tuorum satiabitur terra;
<Vulgate Psalms.103.14> producens faenum iumentis et herbam servituti hominum ut educas panem de terra;
<Vulgate Psalms.103.15> et vinum laetificat cor hominis ut exhilaret faciem in oleo et panis cor hominis confirmat;
<Vulgate Psalms.103.16> saturabuntur ligna campi et cedri Libani quas plantavit;
<Vulgate Psalms.103.17> illic passeres nidificabunt erodii domus dux est eorum;
<Vulgate Psalms.103.18> montes excelsi cervis petra refugium erinaciis;
<Vulgate Psalms.103.19> fecit lunam in tempora sol cognovit occasum suum;
<Vulgate Psalms.103.20> posuisti tenebras et facta est nox in ipsa pertransibunt omnes bestiae silvae;
<Vulgate Psalms.103.21> catuli leonum rugientes ut rapiant et quaerant a Deo escam sibi;
<Vulgate Psalms.103.22> ortus est sol et congregati sunt et in cubilibus suis conlocabuntur;
<Vulgate Psalms.103.23> exibit homo ad opus suum et ad operationem suam usque ad vesperum;
<Vulgate Psalms.103.24> quam magnificata sunt opera tua Domine omnia in sapientia fecisti impleta est terra possessione tua;
<Vulgate Psalms.103.25> hoc mare magnum et spatiosum *manibus; illic reptilia quorum non est numerus animalia pusilla cum magnis;
<Vulgate Psalms.103.26> illic naves pertransibunt draco iste quem formasti ad inludendum ei;
<Vulgate Psalms.103.27> omnia a te expectant ut des illis escam in tempore;
<Vulgate Psalms.103.28> dante te illis colligent aperiente te manum tuam omnia implebuntur bonitate;
<Vulgate Psalms.103.29> avertente autem te faciem turbabuntur auferes spiritum eorum et deficient et in pulverem suum revertentur;
<Vulgate Psalms.103.30> emittes spiritum tuum et creabuntur et renovabis faciem terrae;
<Vulgate Psalms.103.31> sit gloria Domini in saeculum laetabitur Dominus in operibus suis;
<Vulgate Psalms.103.32> qui respicit terram et facit eam tremere qui tangit montes et fumigant;
<Vulgate Psalms.103.33> cantabo Domino in vita mea psallam Deo meo quamdiu sum;
<Vulgate Psalms.103.34> iucundum sit ei eloquium meum ego vero delectabor in Domino;
<Vulgate Psalms.103.35> deficiant peccatores a terra et iniqui ita ut non sint benedic anima mea Domino;
<Vulgate Psalms.104.1> alleluia confitemini Domino et invocate nomen eius adnuntiate inter gentes opera eius;
<Vulgate Psalms.104.2> cantate ei et psallite ei narrate omnia mirabilia eius;
<Vulgate Psalms.104.3> laudamini in nomine sancto eius laetetur cor quaerentium Dominum;
<Vulgate Psalms.104.4> quaerite Dominum et confirmamini quaerite faciem eius semper;
<Vulgate Psalms.104.5> mementote mirabilium eius quae fecit prodigia eius et iudicia oris eius;
<Vulgate Psalms.104.6> semen Abraham servi eius filii Iacob electi eius;
<Vulgate Psalms.104.7> ipse Dominus Deus noster in universa terra iudicia eius;
<Vulgate Psalms.104.8> memor fuit in saeculum testamenti sui verbi quod mandavit in mille generationes;
<Vulgate Psalms.104.9> quod disposuit ad Abraham et iuramenti sui ad Isaac;
<Vulgate Psalms.104.10> et statuit illud Iacob in praeceptum et Israhel in testamentum aeternum;
<Vulgate Psalms.104.11> dicens tibi dabo terram Chanaan funiculum hereditatis vestrae;
<Vulgate Psalms.104.12> cum essent numero breves paucissimos et incolas eius;
<Vulgate Psalms.104.13> et pertransierunt de gente in gentem et de regno ad populum alterum;
<Vulgate Psalms.104.14> non reliquit hominem nocere eis et corripuit pro eis reges;
<Vulgate Psalms.104.15> nolite tangere christos meos et in prophetis meis nolite malignari;
<Vulgate Psalms.104.16> et vocavit famem super terram omne firmamentum panis contrivit;
<Vulgate Psalms.104.17> misit ante eos virum in servum venundatus est Ioseph;
<Vulgate Psalms.104.18> humiliaverunt in conpedibus pedes eius ferrum pertransiit anima eius;
<Vulgate Psalms.104.19> donec veniret verbum eius eloquium Domini inflammavit eum;
<Vulgate Psalms.104.20> misit rex et solvit eum princeps populorum et dimisit eum;
<Vulgate Psalms.104.21> constituit eum dominum domus suae et principem omnis possessionis suae;
<Vulgate Psalms.104.22> ut erudiret principes eius sicut semet ipsum et senes eius prudentiam doceret;
<Vulgate Psalms.104.23> et intravit Israhel in Aegyptum et Iacob accola fuit in terra Cham;
<Vulgate Psalms.104.24> et auxit populum eius vehementer et firmavit eum super inimicos eius;
<Vulgate Psalms.104.25> convertit cor eorum ut odirent populum eius ut dolum facerent in servos eius;
<Vulgate Psalms.104.26> misit Mosen servum suum Aaron quem elegit ipsum;
<Vulgate Psalms.104.27> posuit in eis verba signorum suorum et prodigiorum in terra Cham;
<Vulgate Psalms.104.28> misit tenebras et obscuravit et non exacerbavit sermones suos;
<Vulgate Psalms.104.29> convertit aquas eorum in sanguinem et occidit pisces eorum;
<Vulgate Psalms.104.30> dedit terra eorum ranas in penetrabilibus regum ipsorum;
<Vulgate Psalms.104.31> dixit et venit cynomia et scinifes in omnibus finibus eorum;
<Vulgate Psalms.104.32> posuit pluvias eorum grandinem ignem conburentem in terra ipsorum;
<Vulgate Psalms.104.33> et percussit vineas eorum et ficulneas eorum et contrivit lignum finium eorum;
<Vulgate Psalms.104.34> dixit et venit lucusta et bruchus cuius non erat numerus;
<Vulgate Psalms.104.35> et comedit omne faenum in terra eorum et comedit omnem fructum terrae eorum;
<Vulgate Psalms.104.36> et percussit omne primogenitum in terra eorum primitias omnis laboris eorum;
<Vulgate Psalms.104.37> et eduxit eos in argento et auro et non erat in tribubus eorum infirmus;
<Vulgate Psalms.104.38> laetata est Aegyptus in profectione eorum quia incubuit timor eorum super eos;
<Vulgate Psalms.104.39> expandit nubem in protectionem eorum et ignem ut luceret eis per noctem;
<Vulgate Psalms.104.40> petierunt et venit coturnix et panem caeli saturavit eos;
<Vulgate Psalms.104.41> disrupit petram et fluxerunt aquae abierunt in sicco flumina;
<Vulgate Psalms.104.42> quoniam memor fuit verbi sancti sui quod habuit ad Abraham puerum suum;
<Vulgate Psalms.104.43> et eduxit populum suum in exultatione %et; electos suos in laetitia;
<Vulgate Psalms.104.44> et dedit illis regiones gentium et labores populorum possederunt;
<Vulgate Psalms.104.45> ut custodiant iustificationes eius et legem eius requirant;
<Vulgate Psalms.105.1> alleluia confitemini Domino quoniam bonus quoniam in saeculum misericordia eius;
<Vulgate Psalms.105.2> quis loquetur potentias Domini auditas faciet omnes laudes eius;
<Vulgate Psalms.105.3> beati qui custodiunt iudicium et faciunt iustitiam in omni tempore;
<Vulgate Psalms.105.4> memento nostri Domine in beneplacito populi tui visita nos in salutari tuo;
<Vulgate Psalms.105.5> ad videndum in bonitate electorum tuorum ad laetandum in laetitia gentis tuae et lauderis cum hereditate tua;
<Vulgate Psalms.105.6> peccavimus cum patribus nostris iniuste egimus iniquitatem fecimus;
<Vulgate Psalms.105.7> patres nostri in Aegypto non intellexerunt mirabilia tua non fuerunt memores multitudinis misericordiae tuae et inritaverunt ascendentes in mare * mare; Rubrum;
<Vulgate Psalms.105.8> et salvavit eos propter nomen suum ut notam faceret potentiam suam;
<Vulgate Psalms.105.9> et increpuit mare Rubrum et exsiccatum est et deduxit eos in abyssis sicut in deserto;
<Vulgate Psalms.105.10> et salvavit eos de manu odientium et redemit eos de manu inimici;
<Vulgate Psalms.105.11> et operuit aqua tribulantes eos unus ex eis non remansit;
<Vulgate Psalms.105.12> et crediderunt in verbis eius et laudaverunt laudem eius;
<Vulgate Psalms.105.13> cito fecerunt obliti sunt operum eius non sustinuerunt consilium eius;
<Vulgate Psalms.105.14> et concupierunt concupiscentiam in deserto et temptaverunt Deum in inaquoso;
<Vulgate Psalms.105.15> et dedit eis petitionem ipsorum et misit saturitatem in anima eorum;
<Vulgate Psalms.105.16> et inritaverunt Mosen in castris Aaron sanctum Domini;
<Vulgate Psalms.105.17> aperta est terra et degluttivit Dathan et operuit super congregationem Abiron;
<Vulgate Psalms.105.18> et exarsit ignis in synagoga eorum flamma conbusit peccatores;
<Vulgate Psalms.105.19> et fecerunt vitulum in Choreb et adoraverunt sculptile;
<Vulgate Psalms.105.20> et mutaverunt gloriam suam in similitudine vituli comedentis faenum;
<Vulgate Psalms.105.21> obliti sunt Deum qui salvavit eos qui fecit magnalia in Aegypto;
<Vulgate Psalms.105.22> mirabilia in terra Cham terribilia in mari Rubro;
<Vulgate Psalms.105.23> et dixit ut disperderet eos si non Moses electus eius stetisset in confractione in conspectu eius ut averteret iram eius ne disperderet eos;
<Vulgate Psalms.105.24> et pro nihilo habuerunt terram desiderabilem non crediderunt verbo eius;
<Vulgate Psalms.105.25> et murmurabant in tabernaculis suis non exaudierunt vocem Domini;
<Vulgate Psalms.105.26> et elevavit manum suam super eos ut prosterneret eos in deserto;
<Vulgate Psalms.105.27> et ut deiceret semen eorum in nationibus et dispergeret eos in regionibus;
<Vulgate Psalms.105.28> et initiati sunt Beelphegor et comederunt sacrificia mortuorum;
<Vulgate Psalms.105.29> et inritaverunt eum in adinventionibus suis et multiplicata est in eis ruina;
<Vulgate Psalms.105.30> et stetit Finees et placavit et cessavit quassatio;
<Vulgate Psalms.105.31> et reputatum est ei in iustitiam in generatione et generationem usque in sempiternum;
<Vulgate Psalms.105.32> et inritaverunt ad aquam Contradictionis et vexatus est Moses propter eos;
<Vulgate Psalms.105.33> quia exacerbaverunt spiritum eius et distinxit in labiis suis;
<Vulgate Psalms.105.34> non disperdiderunt gentes quas dixit Dominus illis;
<Vulgate Psalms.105.35> et commixti sunt inter gentes et didicerunt opera eorum;
<Vulgate Psalms.105.36> et servierunt sculptilibus eorum et factum est illis in scandalum;
<Vulgate Psalms.105.37> et immolaverunt filios suos et filias suas daemoniis;
<Vulgate Psalms.105.38> et effuderunt sanguinem innocentem sanguinem filiorum suorum et filiarum *suarum; quas sacrificaverunt sculptilibus Chanaan et interfecta est terra in sanguinibus;
<Vulgate Psalms.105.39> et contaminata est in operibus eorum et fornicati sunt in adinventionibus suis;
<Vulgate Psalms.105.40> et iratus est furore Dominus in populo suo et abominatus est hereditatem suam;
<Vulgate Psalms.105.41> et tradidit eos in manus gentium et dominati sunt eorum qui oderant eos;
<Vulgate Psalms.105.42> et tribulaverunt eos inimici eorum et humiliati sunt sub manibus eorum;
<Vulgate Psalms.105.43> saepe liberavit eos ipsi autem exacerbaverunt eum in consilio suo et humiliati sunt in iniquitatibus suis;
<Vulgate Psalms.105.44> et vidit cum tribularentur et audiret orationem eorum;
<Vulgate Psalms.105.45> et memor fuit testamenti sui et paenituit eum secundum multitudinem misericordiae suae;
<Vulgate Psalms.105.46> et dedit eos in misericordias in conspectu omnium qui ceperant eos;
<Vulgate Psalms.105.47> salvos fac nos Domine Deus noster et congrega nos de nationibus ut confiteamur nomini tuo sancto et gloriemur in laude tua;
<Vulgate Psalms.105.48> benedictus Dominus Deus Israhel a saeculo et usque in saeculum et dicet omnis populus fiat fiat;
<Vulgate Psalms.106.1> alleluia confitemini Domino quoniam bonus quoniam in saeculum misericordia eius;
<Vulgate Psalms.106.2> dicant qui redempti sunt a Domino quos redemit de manu inimici de regionibus congregavit eos;
<Vulgate Psalms.106.3> a solis ortu et occasu et ab aquilone et mari;
<Vulgate Psalms.106.4> erraverunt in solitudine in inaquoso viam civitatis habitaculi non invenerunt;
<Vulgate Psalms.106.5> esurientes et sitientes anima eorum in ipsis defecit;
<Vulgate Psalms.106.6> et clamaverunt ad Dominum cum tribularentur et de necessitatibus eorum eripuit eos;
<Vulgate Psalms.106.7> et deduxit eos in viam rectam ut irent in civitatem habitationis;
<Vulgate Psalms.106.8> confiteantur Domino misericordiae eius et mirabilia eius filiis hominum;
<Vulgate Psalms.106.9> quia satiavit animam inanem et animam esurientem satiavit bonis;
<Vulgate Psalms.106.10> sedentes in tenebris et umbra mortis vinctos in mendicitate et ferro;
<Vulgate Psalms.106.11> quia exacerbaverunt eloquia Dei et consilium Altissimi inritaverunt;
<Vulgate Psalms.106.12> et humiliatum est in laboribus cor eorum infirmati sunt nec fuit qui adiuvaret;
<Vulgate Psalms.106.13> et clamaverunt ad Dominum cum tribularentur et de necessitatibus eorum liberavit eos;
<Vulgate Psalms.106.14> et eduxit eos de tenebris et umbra mortis et vincula eorum disrupit;
<Vulgate Psalms.106.15> confiteantur Domino misericordiae eius et mirabilia eius filiis hominum;
<Vulgate Psalms.106.16> quia contrivit portas aereas et vectes ferreos confregit;
<Vulgate Psalms.106.17> suscepit eos de via iniquitatis eorum propter iniustitias enim suas humiliati sunt;
<Vulgate Psalms.106.18> omnem escam abominata est anima eorum et adpropinquaverunt usque ad portas mortis;
<Vulgate Psalms.106.19> et clamaverunt ad Dominum cum tribularentur et de necessitatibus eorum liberavit eos;
<Vulgate Psalms.106.20> misit verbum suum et sanavit eos et eripuit eos de interitionibus eorum;
<Vulgate Psalms.106.21> confiteantur Domino misericordiae eius et mirabilia eius filiis hominum;
<Vulgate Psalms.106.22> et sacrificent sacrificium laudis et adnuntient opera eius in exultatione;
<Vulgate Psalms.106.23> qui descendunt mare in navibus facientes operationem in aquis multis;
<Vulgate Psalms.106.24> ipsi viderunt opera Domini et mirabilia eius in profundo;
<Vulgate Psalms.106.25> dixit et stetit spiritus procellae et exaltati sunt fluctus eius;
<Vulgate Psalms.106.26> ascendunt usque ad caelos et descendunt usque ad abyssos anima eorum in malis tabescebat;
<Vulgate Psalms.106.27> turbati sunt et moti sunt sicut ebrius et omnis sapientia eorum devorata est;
<Vulgate Psalms.106.28> et clamaverunt ad Dominum cum tribularentur et de necessitatibus eorum eduxit eos;
<Vulgate Psalms.106.29> et statuit procellam %eius; in auram et siluerunt fluctus eius;
<Vulgate Psalms.106.30> et laetati sunt quia siluerunt et deduxit eos in portum voluntatis eorum;
<Vulgate Psalms.106.31> confiteantur Domino misericordiae eius et mirabilia eius filiis hominum;
<Vulgate Psalms.106.32> exaltent eum in ecclesia plebis et in cathedra seniorum laudent eum;
<Vulgate Psalms.106.33> posuit flumina in desertum et exitus aquarum in sitim;
<Vulgate Psalms.106.34> terram fructiferam in salsuginem a malitia inhabitantium in ea;
<Vulgate Psalms.106.35> posuit desertum in stagna aquarum et terram sine aqua in exitus aquarum;
<Vulgate Psalms.106.36> et conlocavit illic esurientes et constituerunt civitatem habitationis;
<Vulgate Psalms.106.37> et seminaverunt agros et plantaverunt vineas et fecerunt fructum nativitatis;
<Vulgate Psalms.106.38> et benedixit eis et multiplicati sunt nimis et iumenta eorum non minoravit;
<Vulgate Psalms.106.39> et pauci facti sunt et vexati sunt a tribulatione malorum et dolore;
<Vulgate Psalms.106.40> effusa est contemptio super principes et errare fecit eos in invio et non in via;
<Vulgate Psalms.106.41> et adiuvit pauperem de inopia et posuit sicut oves familias;
<Vulgate Psalms.106.42> videbunt recti et laetabuntur et omnis iniquitas oppilabit os suum;
<Vulgate Psalms.106.43> quis sapiens et custodiet haec et intellegent misericordias Domini;
<Vulgate Psalms.107.1> canticum psalmi David;
<Vulgate Psalms.107.2> paratum cor meum Deus paratum cor meum cantabo et psallam in gloria mea;
<Vulgate Psalms.107.3> exsurge psalterium et cithara exsurgam diluculo;
<Vulgate Psalms.107.4> confitebor tibi in populis Domine et psallam tibi in nationibus;
<Vulgate Psalms.107.5> quia magna super caelos misericordia tua et usque ad nubes veritas tua;
<Vulgate Psalms.107.6> exaltare super caelos Deus et super omnem terram gloria tua;
<Vulgate Psalms.107.7> ut liberentur dilecti tui salvum fac dextera tua et exaudi me;
<Vulgate Psalms.107.8> Deus locutus est in sancto suo exaltabor et dividam Sicima et convallem tabernaculorum dimetiar;
<Vulgate Psalms.107.9> meus est Galaad et meus est Manasse et Effraim susceptio capitis mei Iuda rex meus;
<Vulgate Psalms.107.10> Moab lebes spei meae in Idumeam extendam calciamentum meum mihi alienigenae amici facti sunt;
<Vulgate Psalms.107.11> quis deducet me in civitatem munitam quis deducet me usque in Idumeam;
<Vulgate Psalms.107.12> nonne tu Deus qui reppulisti nos et non exibis Deus in virtutibus nostris;
<Vulgate Psalms.107.13> da nobis auxilium de tribulatione quia vana salus hominis;
<Vulgate Psalms.107.14> in Deo faciemus virtutem et ipse ad nihilum deducet inimicos nostros;
<Vulgate Psalms.108.1> in finem David psalmus;
<Vulgate Psalms.108.2> Deus laudem meam ne tacueris quia os peccatoris et os dolosi super me apertum est;
<Vulgate Psalms.108.3> locuti sunt adversum me lingua dolosa et sermonibus odii circuierunt me et expugnaverunt me gratis;
<Vulgate Psalms.108.4> pro eo ut me diligerent detrahebant mihi ego autem orabam;
<Vulgate Psalms.108.5> et posuerunt adversus me mala pro bonis et odium pro dilectione mea;
<Vulgate Psalms.108.6> constitue super eum peccatorem et diabulus stet a dextris eius;
<Vulgate Psalms.108.7> cum iudicatur exeat condemnatus et oratio eius fiat in peccatum;
<Vulgate Psalms.108.8> fiant dies eius pauci et episcopatum eius accipiat alter;
<Vulgate Psalms.108.9> fiant filii eius orfani et uxor eius vidua;
<Vulgate Psalms.108.10> nutantes transferantur filii eius et mendicent eiciantur de habitationibus suis;
<Vulgate Psalms.108.11> scrutetur fenerator omnem substantiam eius et diripiant alieni labores eius;
<Vulgate Psalms.108.12> non sit illi adiutor nec sit qui misereatur pupillis eius;
<Vulgate Psalms.108.13> fiant nati eius in interitum in generatione una deleatur nomen eius;
<Vulgate Psalms.108.14> in memoriam redeat iniquitas patrum eius in conspectu Domini et peccatum matris eius non deleatur;
<Vulgate Psalms.108.15> fiant contra Dominum semper et dispereat de terra memoria eorum;
<Vulgate Psalms.108.16> pro eo quod non est recordatus facere misericordiam;
<Vulgate Psalms.108.17> et persecutus est hominem inopem et mendicum et conpunctum corde mortificare;
<Vulgate Psalms.108.18> et dilexit maledictionem et veniet ei et noluit benedictionem et elongabitur ab eo et induit maledictionem sicut vestimentum et intravit sicut aqua in interiora eius et sicut oleum in ossibus eius;
<Vulgate Psalms.108.19> fiat ei sicut vestimentum quo operitur et sicut zona qua semper praecingitur;
<Vulgate Psalms.108.20> hoc opus eorum qui detrahunt mihi apud Dominum et qui loquuntur mala adversus animam meam;
<Vulgate Psalms.108.21> et tu Domine Domine fac mecum propter nomen tuum quia suavis misericordia tua libera me;
<Vulgate Psalms.108.22> quia egenus et pauper ego sum et cor meum turbatum est intra me;
<Vulgate Psalms.108.23> sicut umbra cum declinat ablatus sum excussus sum sicut lucustae;
<Vulgate Psalms.108.24> genua mea infirmata sunt a ieiunio et caro mea inmutata est propter oleum;
<Vulgate Psalms.108.25> et ego factus sum obprobrium illis viderunt me moverunt capita sua;
<Vulgate Psalms.108.26> adiuva me Domine Deus meus salvum fac me secundum misericordiam tuam;
<Vulgate Psalms.108.27> et sciant quia manus tua haec tu Domine fecisti eam;
<Vulgate Psalms.108.28> maledicent illi et tu benedices qui insurgunt in me confundantur servus autem tuus laetabitur;
<Vulgate Psalms.108.29> induantur qui detrahunt mihi pudore et operiantur sicut deploide confusione sua;
<Vulgate Psalms.108.30> confitebor Domino nimis in ore meo et in medio multorum laudabo eum;
<Vulgate Psalms.108.31> quia adstetit a dextris pauperis ut salvam faceret a persequentibus animam meam;
<Vulgate Psalms.109.1> David psalmus dixit Dominus Domino meo sede a dextris meis donec ponam inimicos tuos scabillum pedum tuorum;
<Vulgate Psalms.109.2> virgam virtutis tuae emittet Dominus ex Sion dominare in medio inimicorum tuorum;
<Vulgate Psalms.109.3> tecum principium in die virtutis tuae in splendoribus sanctorum ex utero ante luciferum genui te;
<Vulgate Psalms.109.4> iuravit Dominus et non paenitebit eum tu es sacerdos in aeternum secundum ordinem Melchisedech;
<Vulgate Psalms.109.5> Dominus a dextris tuis confregit in die irae suae reges;
<Vulgate Psalms.109.6> iudicabit in nationibus implebit cadavera conquassabit capita in terra multorum;
<Vulgate Psalms.109.7> de torrente in via bibet propterea exaltabit caput;
<Vulgate Psalms.110.1> alleluia reversionis Aggei et Zacchariae confitebor tibi Domine in toto corde meo in consilio iustorum et congregatione;
<Vulgate Psalms.110.2> magna opera Domini exquisita in omnes voluntates eius;
<Vulgate Psalms.110.3> confessio et magnificentia opus eius et iustitia eius manet in saeculum saeculi;
<Vulgate Psalms.110.4> memoriam fecit mirabilium suorum misericors et miserator Dominus;
<Vulgate Psalms.110.5> escam dedit timentibus se memor erit in saeculum testamenti sui;
<Vulgate Psalms.110.6> virtutem operum suorum adnuntiabit populo suo;
<Vulgate Psalms.110.7> ut det illis hereditatem gentium opera manuum eius veritas et iudicium;
<Vulgate Psalms.110.8> fidelia omnia mandata eius confirmata in saeculum saeculi facta in veritate et aequitate;
<Vulgate Psalms.110.9> redemptionem misit populo suo mandavit in aeternum testamentum suum sanctum et terribile nomen eius;
<Vulgate Psalms.110.10> initium sapientiae timor Domini intellectus bonus omnibus facientibus eum laudatio eius manet in saeculum %saeculi;;
<Vulgate Psalms.111.1> alleluia reversionis Aggei et Zacchariae beatus vir qui timet Dominum in mandatis eius volet nimis;
<Vulgate Psalms.111.2> potens in terra erit semen eius generatio rectorum benedicetur;
<Vulgate Psalms.111.3> gloria et divitiae in domo eius et iustitia eius manet in saeculum saeculi;
<Vulgate Psalms.111.4> exortum est in tenebris lumen rectis misericors et miserator et iustus;
<Vulgate Psalms.111.5> iucundus homo qui miseretur et commodat disponet sermones suos in iudicio;
<Vulgate Psalms.111.6> quia in aeternum non commovebitur;
<Vulgate Psalms.111.7> in memoria aeterna erit iustus ab auditione mala non timebit paratum cor eius sperare in Domino;
<Vulgate Psalms.111.8> confirmatum est cor eius non commovebitur donec dispiciat inimicos suos;
<Vulgate Psalms.111.9> dispersit dedit pauperibus iustitia eius manet in saeculum saeculi cornu eius exaltabitur in gloria;
<Vulgate Psalms.111.10> peccator videbit et irascetur dentibus suis fremet et tabescet desiderium peccatorum peribit;
<Vulgate Psalms.112.1> alleluia laudate pueri Dominum laudate nomen Domini;
<Vulgate Psalms.112.2> sit nomen Domini benedictum ex hoc nunc et usque in saeculum;
<Vulgate Psalms.112.3> a solis ortu usque ad occasum laudabile nomen Domini;
<Vulgate Psalms.112.4> excelsus super omnes gentes Dominus super caelos gloria eius;
<Vulgate Psalms.112.5> quis sicut Dominus Deus noster qui in altis habitat;
<Vulgate Psalms.112.6> et humilia respicit in caelo et in terra;
<Vulgate Psalms.112.7> suscitans a terra inopem et de stercore erigens pauperem;
<Vulgate Psalms.112.8> ut conlocet eum cum principibus cum principibus populi sui;
<Vulgate Psalms.112.9> qui habitare facit sterilem in domo matrem filiorum laetantem;
<Vulgate Psalms.113.1> alleluia in exitu Israhel de Aegypto domus Iacob de populo barbaro;
<Vulgate Psalms.113.2> facta est Iudaea sanctificatio eius Israhel potestas eius;
<Vulgate Psalms.113.3> mare vidit et fugit Iordanis conversus est retrorsum;
<Vulgate Psalms.113.4> montes exultaverunt ut arietes colles sicut agni ovium;
<Vulgate Psalms.113.5> quid est tibi mare quod fugisti et tu Iordanis quia conversus es retrorsum;
<Vulgate Psalms.113.6> montes exultastis sicut arietes et colles sicut agni ovium;
<Vulgate Psalms.113.7> a facie Domini mota est terra a facie Dei Iacob;
<Vulgate Psalms.113.8> qui convertit petram in stagna aquarum et rupem in fontes aquarum;
<Vulgate Psalms.113.9> non nobis Domine non nobis sed nomini tuo da gloriam;
<Vulgate Psalms.113.10> super misericordia tua et veritate tua nequando dicant gentes ubi est Deus eorum;
<Vulgate Psalms.113.11> Deus autem noster in caelo omnia quaecumque voluit fecit;
<Vulgate Psalms.113.12> simulacra gentium argentum et aurum opera manuum hominum;
<Vulgate Psalms.113.13> os habent et non loquentur oculos habent et non videbunt;
<Vulgate Psalms.113.14> aures habent et non audient nares habent et non odorabuntur;
<Vulgate Psalms.113.15> manus habent et non palpabunt pedes habent et non ambulabunt non clamabunt in gutture suo;
<Vulgate Psalms.113.16> similes illis fiant qui faciunt ea et omnes qui confidunt in eis;
<Vulgate Psalms.113.17> domus Israhel speravit in Domino adiutor eorum et protector eorum est;
<Vulgate Psalms.113.18> domus Aaron speravit in Domino adiutor eorum et protector eorum est;
<Vulgate Psalms.113.19> qui timent Dominum speraverunt in Domino adiutor eorum et protector eorum est;
<Vulgate Psalms.113.20> Dominus memor fuit nostri et benedixit nobis benedixit domui Israhel benedixit domui Aaron;
<Vulgate Psalms.113.21> benedixit omnibus qui timent Dominum pusillis cum maioribus;
<Vulgate Psalms.113.22> adiciat Dominus super vos super vos et super filios vestros;
<Vulgate Psalms.113.23> benedicti vos Domino qui fecit caelum et terram;
<Vulgate Psalms.113.24> caelum caeli Domino terram autem dedit filiis hominum;
<Vulgate Psalms.113.25> non mortui laudabunt te Domine neque omnes qui descendunt in infernum;
<Vulgate Psalms.113.26> sed nos qui vivimus benedicimus Domino ex hoc nunc et usque in saeculum;
<Vulgate Psalms.114.1> alleluia dilexi quoniam exaudiet Dominus vocem orationis meae;
<Vulgate Psalms.114.2> quia inclinavit aurem suam mihi et in diebus meis invocabo te;
<Vulgate Psalms.114.3> circumdederunt me dolores mortis pericula inferni invenerunt me tribulationem et dolorem inveni;
<Vulgate Psalms.114.4> et nomen Domini invocavi o Domine libera animam meam;
<Vulgate Psalms.114.5> misericors Dominus et iustus et Deus noster miseretur;
<Vulgate Psalms.114.6> custodiens parvulos Dominus humiliatus sum et liberavit me;
<Vulgate Psalms.114.7> convertere anima mea in requiem tuam quia Dominus benefecit tibi;
<Vulgate Psalms.114.8> quia eripuit animam meam de morte oculos meos a lacrimis pedes meos a lapsu;
<Vulgate Psalms.114.9> placebo Domino in regione vivorum;
<Vulgate Psalms.115.10> alleluia credidi propter quod locutus sum ego autem humiliatus sum nimis;
<Vulgate Psalms.115.11> ego dixi in excessu meo omnis homo mendax;
<Vulgate Psalms.115.12> quid retribuam Domino pro omnibus quae retribuit mihi;
<Vulgate Psalms.115.13> calicem salutaris accipiam et nomen Domini invocabo;
<Vulgate Psalms.115.14> vota mea Domino reddam coram omni populo eius;
<Vulgate Psalms.115.15> pretiosa in conspectu Domini mors sanctorum eius;
<Vulgate Psalms.115.16> o Domine quia ego servus tuus ego servus tuus et filius ancillae tuae disrupisti vincula mea;
<Vulgate Psalms.115.17> tibi sacrificabo hostiam laudis et in nomine Domini invocabo;
<Vulgate Psalms.115.18> vota mea Domino reddam in conspectu omnis populi eius;
<Vulgate Psalms.115.19> in atriis domus Domini in medio tui Hierusalem;
<Vulgate Psalms.116.1> alleluia laudate Dominum omnes gentes laudate eum omnes populi;
<Vulgate Psalms.116.2> quoniam confirmata est super nos misericordia eius et veritas Domini manet in saeculum;
<Vulgate Psalms.117.1> alleluia confitemini Domino quoniam bonus quoniam in saeculum misericordia eius;
<Vulgate Psalms.117.2> dicat nunc Israhel quoniam bonus quoniam in saeculum misericordia eius;
<Vulgate Psalms.117.3> dicat nunc domus Aaron quoniam in saeculum misericordia eius;
<Vulgate Psalms.117.4> dicant nunc qui timent Dominum quoniam in saeculum misericordia eius;
<Vulgate Psalms.117.5> de tribulatione invocavi Dominum et exaudivit me in latitudinem Dominus;
<Vulgate Psalms.117.6> Dominus mihi adiutor non timebo quid faciat mihi homo;
<Vulgate Psalms.117.7> Dominus mihi adiutor et ego despiciam inimicos meos;
<Vulgate Psalms.117.8> bonum est confidere in Domino quam confidere in homine;
<Vulgate Psalms.117.9> bonum est sperare in Domino quam sperare in principibus;
<Vulgate Psalms.117.10> omnes gentes circumierunt me et in nomine Domini *quia; ultus sum in eos;
<Vulgate Psalms.117.11> circumdantes circumdederunt me in nomine autem Domini * quia; ultus sum in eos;
<Vulgate Psalms.117.12> circumdederunt me sicut apes et exarserunt sicut ignis in spinis et in nomine Domini * quia; ultus sum in eos;
<Vulgate Psalms.117.13> inpulsus eversus sum ut caderem et Dominus suscepit me;
<Vulgate Psalms.117.14> fortitudo mea et laudatio mea Dominus et factus est mihi in salutem;
<Vulgate Psalms.117.15> vox exultationis et salutis in tabernaculis iustorum;
<Vulgate Psalms.117.16> dextera Domini fecit virtutem dextera Domini exaltavit me dextera Domini fecit virtutem;
<Vulgate Psalms.117.17> non moriar sed vivam et narrabo opera Domini;
<Vulgate Psalms.117.18> castigans castigavit me Dominus et morti non tradidit me;
<Vulgate Psalms.117.19> aperite mihi portas iustitiae ingressus in eas confitebor Domino;
<Vulgate Psalms.117.20> haec porta Domini iusti intrabunt in eam;
<Vulgate Psalms.117.21> confitebor tibi quoniam exaudisti me et factus es mihi in salutem;
<Vulgate Psalms.117.22> lapidem quem reprobaverunt aedificantes hic factus est in caput anguli;
<Vulgate Psalms.117.23> a Domino factum est istud hoc est mirabile in oculis nostris;
<Vulgate Psalms.117.24> haec est dies quam fecit Dominus exultemus et laetemur in ea;
<Vulgate Psalms.117.25> o Domine salvum fac o Domine prosperare;
<Vulgate Psalms.117.26> benedictus qui venturus est in nomine Domini benediximus vobis de domo Domini;
<Vulgate Psalms.117.27> Deus Dominus et inluxit nobis constituite diem sollemnem in condensis usque ad cornua altaris;
<Vulgate Psalms.117.28> Deus meus es tu et confitebor tibi Deus meus % es tu; et exaltabo te confitebor tibi quoniam exaudisti me et factus es mihi in salutem;
<Vulgate Psalms.117.29> confitemini Domino quoniam bonus quoniam in saeculum misericordia eius;
<Vulgate Psalms.118.1> alleluia aleph beati inmaculati in via qui ambulant in lege Domini;
<Vulgate Psalms.118.2> beati qui scrutantur testimonia eius in toto corde exquirent eum;
<Vulgate Psalms.118.3> non enim qui operantur iniquitatem in viis eius ambulaverunt;
<Vulgate Psalms.118.4> tu mandasti mandata tua custodire nimis;
<Vulgate Psalms.118.5> utinam dirigantur viae meae ad custodiendas iustificationes tuas;
<Vulgate Psalms.118.6> tunc non confundar cum perspexero in omnibus mandatis tuis;
<Vulgate Psalms.118.7> confitebor tibi in directione cordis in eo quod didici iudicia iustitiae tuae;
<Vulgate Psalms.118.8> iustificationes tuas custodiam non me derelinquas usquequaque;
<Vulgate Psalms.118.9> beth in quo corriget adulescentior viam suam in custodiendo sermones tuos;
<Vulgate Psalms.118.10> in toto corde meo exquisivi te non repellas me a mandatis tuis;
<Vulgate Psalms.118.11> in corde meo abscondi eloquia tua ut non peccem tibi;
<Vulgate Psalms.118.12> benedictus es Domine doce me iustificationes tuas;
<Vulgate Psalms.118.13> in labiis meis pronuntiavi omnia iudicia oris tui;
<Vulgate Psalms.118.14> in via testimoniorum tuorum delectatus sum sicut in omnibus divitiis;
<Vulgate Psalms.118.15> in mandatis tuis exercebor et considerabo vias tuas;
<Vulgate Psalms.118.16> in iustificationibus tuis meditabor non obliviscar sermones tuos;
<Vulgate Psalms.118.17> gimel retribue servo tuo vivifica me et custodiam sermones tuos;
<Vulgate Psalms.118.18> revela oculos meos et considerabo mirabilia de lege tua;
<Vulgate Psalms.118.19> incola ego sum in terra non abscondas a me mandata tua;
<Vulgate Psalms.118.20> concupivit anima mea desiderare iustificationes tuas in omni tempore;
<Vulgate Psalms.118.21> increpasti superbos maledicti qui declinant a mandatis tuis;
<Vulgate Psalms.118.22> aufer a me obprobrium et contemptum quia testimonia tua exquisivi;
<Vulgate Psalms.118.23> etenim sederunt principes et adversum me loquebantur servus autem tuus exercebatur in iustificationibus tuis;
<Vulgate Psalms.118.24> nam et testimonia tua meditatio mea et consilium meum iustificationes tuae;
<Vulgate Psalms.118.25> deleth adhesit pavimento anima mea vivifica me secundum verbum tuum;
<Vulgate Psalms.118.26> vias meas enuntiavi et exaudisti me doce me iustificationes tuas;
<Vulgate Psalms.118.27> viam iustificationum tuarum instrue me et exercebor in mirabilibus tuis;
<Vulgate Psalms.118.28> dormitavit anima mea prae taedio confirma me in verbis tuis;
<Vulgate Psalms.118.29> viam iniquitatis amove a me et lege tua miserere mei;
<Vulgate Psalms.118.30> viam veritatis elegi iudicia tua non sum oblitus;
<Vulgate Psalms.118.31> adhesi testimoniis tuis Domine noli me confundere;
<Vulgate Psalms.118.32> viam mandatorum tuorum cucurri cum dilatasti cor meum;
<Vulgate Psalms.118.33> he legem pone mihi Domine viam iustificationum tuarum et exquiram eam semper;
<Vulgate Psalms.118.34> da mihi intellectum et scrutabor legem tuam et custodiam illam in toto corde meo;
<Vulgate Psalms.118.35> deduc me in semita mandatorum tuorum quia ipsam volui;
<Vulgate Psalms.118.36> inclina cor meum in testimonia tua et non in avaritiam;
<Vulgate Psalms.118.37> averte oculos meos ne videant vanitatem in via tua vivifica me;
<Vulgate Psalms.118.38> statue servo tuo eloquium tuum in timore tuo;
<Vulgate Psalms.118.39> amputa obprobrium meum quod suspicatus sum quia iudicia tua iucunda;
<Vulgate Psalms.118.40> ecce concupivi mandata tua in aequitate tua vivifica me;
<Vulgate Psalms.118.41> vav et veniat super me misericordia tua Domine salutare tuum secundum eloquium tuum;
<Vulgate Psalms.118.42> et respondebo exprobrantibus mihi verbum quia speravi in sermonibus tuis;
<Vulgate Psalms.118.43> et ne auferas de ore meo verbum veritatis usquequaque quia in iudiciis tuis supersperavi;
<Vulgate Psalms.118.44> et custodiam legem tuam semper in saeculum et in saeculum saeculi;
<Vulgate Psalms.118.45> et ambulabam in latitudine quia mandata tua exquisivi;
<Vulgate Psalms.118.46> et loquebar in testimoniis tuis in conspectu regum et non confundebar;
<Vulgate Psalms.118.47> et meditabar in mandatis tuis quae dilexi;
<Vulgate Psalms.118.48> et levavi manus meas ad mandata quae dilexi et exercebar in iustificationibus tuis;
<Vulgate Psalms.118.49> zai memor esto verbi tui servo tuo in quo mihi spem dedisti;
<Vulgate Psalms.118.50> haec me consolata est in humilitate mea quia eloquium tuum vivificavit me;
<Vulgate Psalms.118.51> superbi inique agebant usquequaque a lege autem tua non declinavi;
<Vulgate Psalms.118.52> memor fui iudiciorum tuorum a saeculo Domine et consolatus sum;
<Vulgate Psalms.118.53> defectio tenuit me prae peccatoribus derelinquentibus legem tuam;
<Vulgate Psalms.118.54> cantabiles mihi erant iustificationes tuae in loco peregrinationis meae;
<Vulgate Psalms.118.55> memor fui in nocte nominis tui Domine et custodivi legem tuam;
<Vulgate Psalms.118.56> haec facta est mihi quia iustificationes tuas exquisivi;
<Vulgate Psalms.118.57> heth portio mea Dominus dixi custodire legem tuam;
<Vulgate Psalms.118.58> deprecatus sum faciem tuam in toto corde meo miserere mei secundum eloquium tuum;
<Vulgate Psalms.118.59> cogitavi vias meas et avertisti pedes meos in testimonia tua;
<Vulgate Psalms.118.60> paratus sum et non sum turbatus ut custodiam mandata tua;
<Vulgate Psalms.118.61> funes peccatorum circumplexi sunt me et legem tuam non sum oblitus;
<Vulgate Psalms.118.62> media nocte surgebam ad confitendum tibi super iudicia iustificationis tuae;
<Vulgate Psalms.118.63> particeps ego sum omnium timentium te et custodientium mandata tua;
<Vulgate Psalms.118.64> misericordia Domini plena est terra iustificationes tuas doce me;
<Vulgate Psalms.118.65> teth bonitatem fecisti cum servo tuo Domine secundum verbum tuum;
<Vulgate Psalms.118.66> bonitatem et disciplinam et scientiam doce me quia mandatis tuis credidi;
<Vulgate Psalms.118.67> priusquam humiliarer ego deliqui propterea eloquium tuum custodivi;
<Vulgate Psalms.118.68> bonus es tu et in bonitate tua doce me iustificationes tuas;
<Vulgate Psalms.118.69> multiplicata est super me iniquitas superborum ego autem in toto corde scrutabor mandata tua;
<Vulgate Psalms.118.70> coagulatum est sicut lac cor eorum ego vero legem tuam meditatus sum;
<Vulgate Psalms.118.71> bonum mihi quia humiliasti me ut discam iustificationes tuas;
<Vulgate Psalms.118.72> bonum mihi lex oris tui super milia auri et argenti;
<Vulgate Psalms.118.73> ioth manus tuae fecerunt me et plasmaverunt me da mihi intellectum et discam mandata tua;
<Vulgate Psalms.118.74> qui timent te videbunt me et laetabuntur quia in verba tua supersperavi;
<Vulgate Psalms.118.75> cognovi Domine quia aequitas iudicia tua et veritate humiliasti me;
<Vulgate Psalms.118.76> fiat misericordia tua ut consoletur me secundum eloquium tuum servo tuo;
<Vulgate Psalms.118.77> veniant mihi miserationes tuae et vivam quia lex tua meditatio mea est;
<Vulgate Psalms.118.78> confundantur superbi quia iniuste iniquitatem fecerunt in me ego autem exercebor in mandatis tuis;
<Vulgate Psalms.118.79> convertantur mihi timentes te et qui noverunt testimonia tua;
<Vulgate Psalms.118.80> fiat cor meum inmaculatum in iustificationibus tuis ut non confundar;
<Vulgate Psalms.118.81> caf defecit in salutare tuum anima mea in verbum tuum supersperavi;
<Vulgate Psalms.118.82> defecerunt oculi mei in eloquium tuum dicentes quando consolaberis me;
<Vulgate Psalms.118.83> quia factus sum sicut uter in pruina iustificationes tuas non sum oblitus;
<Vulgate Psalms.118.84> quot sunt dies servo tuo quando facies de persequentibus me iudicium;
<Vulgate Psalms.118.85> narraverunt mihi iniqui fabulationes sed non ut lex tua;
<Vulgate Psalms.118.86> omnia mandata tua veritas inique persecuti sunt me adiuva me;
<Vulgate Psalms.118.87> paulo minus consummaverunt me in terra ego autem non dereliqui mandata tua;
<Vulgate Psalms.118.88> secundum misericordiam tuam vivifica me et custodiam testimonia oris tui;
<Vulgate Psalms.118.89> lamed in aeternum Domine verbum tuum permanet in caelo;
<Vulgate Psalms.118.90> in generationem et generationem veritas tua fundasti terram et permanet;
<Vulgate Psalms.118.91> ordinatione tua perseverat dies quoniam omnia serviunt tibi;
<Vulgate Psalms.118.92> nisi quod lex tua meditatio mea est tunc forte perissem in humilitate mea;
<Vulgate Psalms.118.93> in aeternum non obliviscar iustificationes tuas quia in ipsis vivificasti me;
<Vulgate Psalms.118.94> tuus sum ego salvum me fac quoniam iustificationes tuas exquisivi;
<Vulgate Psalms.118.95> me expectaverunt peccatores ut perderent me testimonia tua intellexi;
<Vulgate Psalms.118.96> omni consummationi vidi finem latum mandatum tuum nimis;
<Vulgate Psalms.118.97> mem quomodo dilexi legem tuam tota die meditatio mea est;
<Vulgate Psalms.118.98> super inimicos meos prudentem me fecisti mandato tuo quia in aeternum mihi est;
<Vulgate Psalms.118.99> super omnes docentes me intellexi quia testimonia tua meditatio mea est;
<Vulgate Psalms.118.100> super senes intellexi quia mandata tua quaesivi;
<Vulgate Psalms.118.101> ab omni via mala prohibui pedes meos ut custodiam verba tua;
<Vulgate Psalms.118.102> a iudiciis tuis non declinavi quia tu legem posuisti mihi;
<Vulgate Psalms.118.103> quam dulcia faucibus meis eloquia tua super mel ori meo;
<Vulgate Psalms.118.104> a mandatis tuis intellexi propterea odivi omnem viam iniquitatis;
<Vulgate Psalms.118.105> nun lucerna pedibus meis verbum tuum et lumen semitis meis;
<Vulgate Psalms.118.106> iuravi et statui custodire iudicia iustitiae tuae;
<Vulgate Psalms.118.107> humiliatus sum usquequaque Domine vivifica me secundum verbum tuum;
<Vulgate Psalms.118.108> voluntaria oris mei beneplacita fac Domine et iudicia tua doce me;
<Vulgate Psalms.118.109> anima mea in manibus meis semper et legem tuam non sum oblitus;
<Vulgate Psalms.118.110> posuerunt peccatores laqueum mihi et de mandatis tuis non erravi;
<Vulgate Psalms.118.111> hereditate adquisivi testimonia tua in aeternum quia exultatio cordis mei sunt;
<Vulgate Psalms.118.112> inclinavi cor meum ad faciendas iustificationes tuas in aeternum propter retributionem;
<Vulgate Psalms.118.113> samech iniquos odio habui et legem tuam dilexi;
<Vulgate Psalms.118.114> adiutor meus et susceptor meus es tu in verbum tuum supersperavi;
<Vulgate Psalms.118.115> declinate a me maligni et scrutabor mandata Dei mei;
<Vulgate Psalms.118.116> suscipe me secundum eloquium tuum et vivam et non confundas me ab expectatione mea;
<Vulgate Psalms.118.117> adiuva me et salvus ero et meditabor in iustificationibus tuis semper;
<Vulgate Psalms.118.118> sprevisti omnes discedentes a iustitiis tuis quia iniusta cogitatio eorum;
<Vulgate Psalms.118.119> praevaricantes reputavi omnes peccatores terrae ideo dilexi testimonia tua;
<Vulgate Psalms.118.120> confige timore tuo carnes meas a iudiciis %enim; tuis timui;
<Vulgate Psalms.118.121> ain feci iudicium et iustitiam non tradas me calumniantibus me;
<Vulgate Psalms.118.122> suscipe servum tuum in bonum non calumnientur me superbi;
<Vulgate Psalms.118.123> oculi mei defecerunt in salutare tuum et in eloquium iustitiae tuae;
<Vulgate Psalms.118.124> fac cum servo tuo secundum misericordiam tuam et iustificationes tuas doce me;
<Vulgate Psalms.118.125> servus tuus sum ego da mihi intellectum et sciam testimonia tua;
<Vulgate Psalms.118.126> tempus faciendi Domino dissipaverunt legem tuam;
<Vulgate Psalms.118.127> ideo dilexi mandata tua super aurum et topazion;
<Vulgate Psalms.118.128> propterea ad omnia mandata tua dirigebar omnem viam iniquam odio habui;
<Vulgate Psalms.118.129> fe mirabilia testimonia tua ideo scrutata est ea anima mea;
<Vulgate Psalms.118.130> declaratio sermonum tuorum inluminat et intellectum dat parvulis;
<Vulgate Psalms.118.131> os meum aperui et adtraxi spiritum quia mandata tua desiderabam;
<Vulgate Psalms.118.132> aspice in me et miserere mei secundum iudicium diligentium nomen tuum;
<Vulgate Psalms.118.133> gressus meos dirige secundum eloquium tuum et non dominetur mei omnis iniustitia;
<Vulgate Psalms.118.134> redime me a calumniis hominum et custodiam mandata tua;
<Vulgate Psalms.118.135> faciem tuam inlumina super servum tuum et doce me iustificationes tuas;
<Vulgate Psalms.118.136> exitus aquarum deduxerunt oculi mei quia non custodierunt legem tuam;
<Vulgate Psalms.118.137> sade iustus es Domine et rectum iudicium tuum;
<Vulgate Psalms.118.138> mandasti iustitiam testimonia tua et veritatem tuam nimis;
<Vulgate Psalms.118.139> tabescere me fecit zelus meus quia obliti sunt verba tua inimici mei;
<Vulgate Psalms.118.140> ignitum eloquium tuum vehementer et servus tuus dilexit illud;
<Vulgate Psalms.118.141> adulescentulus sum ego et contemptus iustificationes tuas non sum oblitus;
<Vulgate Psalms.118.142> iustitia tua iustitia in aeternum et lex tua veritas;
<Vulgate Psalms.118.143> tribulatio et angustia invenerunt me mandata tua meditatio mea;
<Vulgate Psalms.118.144> aequitas testimonia tua in aeternum intellectum da mihi et vivam;
<Vulgate Psalms.118.145> cof clamavi in toto corde exaudi me Domine iustificationes tuas requiram;
<Vulgate Psalms.118.146> clamavi te salvum me fac et custodiam mandata tua;
<Vulgate Psalms.118.147> praeveni in maturitate et clamavi in verba tua supersperavi;
<Vulgate Psalms.118.148> praevenerunt oculi mei ad diluculum ut meditarer eloquia tua;
<Vulgate Psalms.118.149> vocem meam audi secundum misericordiam tuam Domine secundum iudicium tuum vivifica me;
<Vulgate Psalms.118.150> adpropinquaverunt persequentes me iniquitate a lege autem tua longe facti sunt;
<Vulgate Psalms.118.151> prope es tu Domine et omnes viae tuae veritas;
<Vulgate Psalms.118.152> initio cognovi de testimoniis tuis quia in aeternum fundasti ea;
<Vulgate Psalms.118.153> res vide humilitatem meam et eripe me quia legem tuam non sum oblitus;
<Vulgate Psalms.118.154> iudica iudicium meum et redime me propter eloquium tuum vivifica me;
<Vulgate Psalms.118.155> longe a peccatoribus salus quia iustificationes tuas non exquisierunt;
<Vulgate Psalms.118.156> misericordiae tuae multae Domine secundum iudicia tua vivifica me;
<Vulgate Psalms.118.157> multi qui persequuntur me et tribulant me a testimoniis tuis non declinavi;
<Vulgate Psalms.118.158> vidi praevaricantes et tabescebam quia eloquia tua non custodierunt;
<Vulgate Psalms.118.159> vide quoniam mandata tua dilexi Domine in misericordia tua vivifica me;
<Vulgate Psalms.118.160> principium verborum tuorum veritas et in aeternum omnia iudicia iustitiae tuae;
<Vulgate Psalms.118.161> sen principes persecuti sunt me gratis et a verbis tuis formidavit cor meum;
<Vulgate Psalms.118.162> laetabor ego super eloquia tua sicut qui invenit spolia multa;
<Vulgate Psalms.118.163> iniquitatem odio habui et abominatus sum legem autem tuam dilexi;
<Vulgate Psalms.118.164> septies in die laudem dixi tibi super iudicia iustitiae tuae;
<Vulgate Psalms.118.165> pax multa diligentibus legem tuam et non est illis scandalum;
<Vulgate Psalms.118.166> expectabam salutare tuum Domine et mandata tua dilexi;
<Vulgate Psalms.118.167> custodivit anima mea testimonia tua et dilexi ea vehementer;
<Vulgate Psalms.118.168> servavi mandata tua et testimonia tua quia omnes viae meae in conspectu tuo;
<Vulgate Psalms.118.169> thau adpropinquet deprecatio mea in conspectu tuo Domine iuxta eloquium tuum da mihi intellectum;
<Vulgate Psalms.118.170> intret postulatio mea in conspectu tuo secundum eloquium tuum eripe me;
<Vulgate Psalms.118.171> eructabunt labia mea hymnum cum docueris me iustificationes tuas;
<Vulgate Psalms.118.172> pronuntiabit lingua mea eloquium tuum quia omnia mandata tua aequitas;
<Vulgate Psalms.118.173> fiat manus tua ut salvet me quoniam mandata tua elegi;
<Vulgate Psalms.118.174> concupivi salutare tuum Domine et lex tua meditatio mea;
<Vulgate Psalms.118.175> vivet anima mea et laudabit te et iudicia tua adiuvabunt me;
<Vulgate Psalms.118.176> erravi sicut ovis quae periit quaere servum tuum quia mandata tua non sum oblitus;
<Vulgate Psalms.119.1> canticum graduum ad Dominum cum tribularer clamavi et exaudivit me;
<Vulgate Psalms.119.2> Domine libera animam meam a labiis iniquis a lingua dolosa;
<Vulgate Psalms.119.3> quid detur tibi et quid adponatur tibi ad linguam dolosam;
<Vulgate Psalms.119.4> sagittae potentis acutae cum carbonibus desolatoriis;
<Vulgate Psalms.119.5> heu mihi quia incolatus meus prolongatus est habitavi cum habitationibus Cedar;
<Vulgate Psalms.119.6> multum incola fuit anima mea;
<Vulgate Psalms.119.7> cum his qui oderant pacem eram pacificus cum loquebar illis inpugnabant me gratis;
<Vulgate Psalms.120.1> canticum graduum levavi oculos meos in montes unde veniet auxilium mihi;
<Vulgate Psalms.120.2> auxilium meum a Domino qui fecit caelum et terram;
<Vulgate Psalms.120.3> non det in commotionem pedem tuum neque dormitet qui custodit te;
<Vulgate Psalms.120.4> ecce non dormitabit neque dormiet qui custodit Israhel;
<Vulgate Psalms.120.5> Dominus custodit te Dominus protectio tua super manum dexteram tuam;
<Vulgate Psalms.120.6> per diem sol non uret te neque luna per noctem;
<Vulgate Psalms.120.7> Dominus custodit te ab omni malo custodiat animam tuam Dominus;
<Vulgate Psalms.120.8> Dominus custodiat introitum tuum et exitum tuum ex hoc nunc et usque in saeculum;
<Vulgate Psalms.121.1> canticum graduum huic David laetatus sum in his quae dicta sunt mihi in domum Domini ibimus;
<Vulgate Psalms.121.2> stantes erant pedes nostri in atriis tuis Hierusalem;
<Vulgate Psalms.121.3> Hierusalem quae aedificatur ut civitas cuius participatio eius in id ipsum;
<Vulgate Psalms.121.4> illic enim ascenderunt tribus tribus Domini testimonium Israhel ad confitendum nomini Domini;
<Vulgate Psalms.121.5> quia illic sederunt sedes in iudicium sedes super domum David;
<Vulgate Psalms.121.6> rogate quae ad pacem sunt Hierusalem et abundantia diligentibus te;
<Vulgate Psalms.121.7> fiat pax in virtute tua et abundantia in turribus tuis;
<Vulgate Psalms.121.8> propter fratres meos et proximos meos loquebar pacem de te;
<Vulgate Psalms.121.9> propter domum Domini Dei nostri quaesivi bona tibi;
<Vulgate Psalms.122.1> canticum graduum ad te levavi oculos meos qui habitas in caelo;
<Vulgate Psalms.122.2> ecce sicut oculi servorum in manibus dominorum suorum sicut oculi ancillae in manibus dominae eius ita oculi nostri ad Dominum Deum nostrum donec misereatur nostri;
<Vulgate Psalms.122.3> miserere nostri Domine miserere nostri quia multum repleti sumus despectione;
<Vulgate Psalms.122.4> quia multum repleta est anima nostra obprobrium abundantibus et despectio superbis;
<Vulgate Psalms.123.1> canticum graduum huic David nisi quia Dominus erat in nobis dicat nunc Israhel;
<Vulgate Psalms.123.2> nisi quia Dominus erat in nobis cum exsurgerent in nos homines;
<Vulgate Psalms.123.3> forte vivos degluttissent nos cum irasceretur furor eorum in nos;
<Vulgate Psalms.123.4> forsitan aqua absorbuisset nos;
<Vulgate Psalms.123.5> torrentem pertransivit anima nostra forsitan pertransisset anima nostra aquam intolerabilem;
<Vulgate Psalms.123.6> benedictus Dominus qui non dedit nos in captionem dentibus eorum;
<Vulgate Psalms.123.7> anima nostra sicut passer erepta est de laqueo venantium laqueus contritus est et nos liberati sumus;
<Vulgate Psalms.123.8> adiutorium nostrum in nomine Domini qui fecit caelum et terram;
<Vulgate Psalms.124.1> canticum graduum qui confidunt in Domino sicut mons Sion non commovebitur in aeternum qui habitat;
<Vulgate Psalms.124.2> in Hierusalem montes in circuitu eius et Dominus in circuitu populi sui ex hoc nunc et usque in saeculum;
<Vulgate Psalms.124.3> quia non relinquet virgam peccatorum super sortem iustorum ut non extendant iusti ad iniquitatem manus suas;
<Vulgate Psalms.124.4> benefac Domine bonis et rectis corde;
<Vulgate Psalms.124.5> declinantes autem in obligationes adducet Dominus cum operantibus iniquitatem pax super Israhel;
<Vulgate Psalms.125.1> canticum graduum in convertendo Dominum captivitatem Sion facti sumus sicut consolati;
<Vulgate Psalms.125.2> tunc repletum est gaudio os nostrum et lingua nostra exultatione tunc dicent inter gentes magnificavit Dominus facere cum eis;
<Vulgate Psalms.125.3> magnificavit Dominus facere nobiscum facti sumus laetantes;
<Vulgate Psalms.125.4> converte Domine captivitatem nostram sicut torrens in austro;
<Vulgate Psalms.125.5> qui seminant in lacrimis in exultatione metent;
<Vulgate Psalms.125.6> euntes ibant et flebant portantes semina sua venientes autem venient in exultatione portantes manipulos suos;
<Vulgate Psalms.126.1> canticum graduum Salomonis nisi Dominus aedificaverit domum in vanum laboraverunt qui aedificant eam nisi Dominus custodierit civitatem frustra vigilavit qui custodit;
<Vulgate Psalms.126.2> vanum est vobis ante lucem surgere surgere postquam sederitis qui manducatis panem doloris cum dederit dilectis suis somnum;
<Vulgate Psalms.126.3> ecce hereditas Domini filii mercis fructus ventris;
<Vulgate Psalms.126.4> sicut sagittae in manu potentis ita filii excussorum;
<Vulgate Psalms.126.5> beatus vir qui implebit desiderium suum ex ipsis non confundentur cum loquentur inimicis suis in porta;
<Vulgate Psalms.127.1> canticum graduum beati omnes qui timent Dominum qui ambulant in viis eius;
<Vulgate Psalms.127.2> labores manuum tuarum *quia; manducabis beatus es et bene tibi erit;
<Vulgate Psalms.127.3> uxor tua sicut vitis abundans in lateribus domus tuae filii tui sicut novella olivarum in circuitu mensae tuae;
<Vulgate Psalms.127.4> ecce sic benedicetur homo qui timet Dominum;
<Vulgate Psalms.127.5> benedicat te Dominus ex Sion et videas bona Hierusalem omnibus diebus vitae tuae;
<Vulgate Psalms.127.6> et videas filios filiorum tuorum pax super Israhel;
<Vulgate Psalms.128.1> canticum graduum saepe expugnaverunt me a iuventute mea dicat nunc Israhel;
<Vulgate Psalms.128.2> saepe expugnaverunt me a iuventute mea etenim non potuerunt mihi;
<Vulgate Psalms.128.3> supra dorsum meum fabricabantur peccatores prolongaverunt iniquitatem suam;
<Vulgate Psalms.128.4> Dominus iustus concidet cervices peccatorum;
<Vulgate Psalms.128.5> confundantur et convertantur retrorsum omnes qui oderunt Sion;
<Vulgate Psalms.128.6> fiant sicut faenum tectorum quod priusquam evellatur exaruit;
<Vulgate Psalms.128.7> de quo non implevit manum suam qui metit et sinum suum qui manipulos colligit;
<Vulgate Psalms.128.8> et non dixerunt qui praeteribant benedictio Domini super vos benediximus vobis in nomine Domini;
<Vulgate Psalms.129.1> canticum graduum de profundis clamavi ad te Domine;
<Vulgate Psalms.129.2> Domine exaudi vocem meam fiant aures tuae intendentes in vocem deprecationis meae;
<Vulgate Psalms.129.3> si iniquitates observabis Domine Domine quis sustinebit;
<Vulgate Psalms.129.4> quia apud te propitiatio est propter legem tuam sustinui te Domine sustinuit anima mea in verbum eius;
<Vulgate Psalms.129.5> speravit anima mea in Domino;
<Vulgate Psalms.129.6> a custodia matutina usque ad noctem speret Israhel in Domino;
<Vulgate Psalms.129.7> quia apud Dominum misericordia et copiosa apud eum redemptio;
<Vulgate Psalms.129.8> et ipse redimet Israhel ex omnibus iniquitatibus eius;
<Vulgate Psalms.130.1> canticum graduum David Domine non est exaltatum cor meum neque elati sunt oculi mei neque ambulavi in magnis neque in mirabilibus super me;
<Vulgate Psalms.130.2> si non humiliter sentiebam sed exaltavi animam meam sicut ablactatum super matrem suam ita retributio in anima mea;
<Vulgate Psalms.130.3> speret Israhel in Domino ex hoc nunc et usque in saeculum;
<Vulgate Psalms.131.1> canticum graduum memento Domine David et omnis mansuetudinis eius;
<Vulgate Psalms.131.2> sicut iuravit Domino votum vovit Deo Iacob;
<Vulgate Psalms.131.3> si introiero in tabernaculum domus meae si ascendero in lectum strati mei;
<Vulgate Psalms.131.4> si dedero somnum oculis meis et palpebris meis dormitationem;
<Vulgate Psalms.131.5> et requiem temporibus meis donec inveniam locum Domino tabernaculum Deo Iacob;
<Vulgate Psalms.131.6> ecce audivimus eam in Efrata invenimus eam in campis silvae;
<Vulgate Psalms.131.7> introibimus in tabernacula eius adorabimus in loco ubi steterunt pedes eius;
<Vulgate Psalms.131.8> surge Domine in requiem tuam tu et arca sanctificationis tuae;
<Vulgate Psalms.131.9> sacerdotes tui induentur iustitia et sancti tui exultabunt;
<Vulgate Psalms.131.10> propter David servum tuum non avertas faciem christi tui;
<Vulgate Psalms.131.11> iuravit Dominus David veritatem et non frustrabit eum de fructu ventris tui ponam super sedem tuam;
<Vulgate Psalms.131.12> si custodierint filii tui testamentum meum et testimonia mea haec quae docebo eos et filii eorum usque in saeculum sedebunt super sedem tuam;
<Vulgate Psalms.131.13> quoniam elegit Dominus Sion elegit eam in habitationem sibi;
<Vulgate Psalms.131.14> haec requies mea in saeculum saeculi hic habitabo quoniam elegi eam;
<Vulgate Psalms.131.15> viduam eius benedicens benedicam pauperes eius saturabo panibus;
<Vulgate Psalms.131.16> sacerdotes eius induam salutari et sancti eius exultatione exultabunt;
<Vulgate Psalms.131.17> illic producam cornu David paravi lucernam christo meo;
<Vulgate Psalms.131.18> inimicos eius induam confusione super ipsum autem efflorebit sanctificatio mea;
<Vulgate Psalms.132.1> canticum graduum David ecce quam bonum et quam iucundum habitare fratres in unum;
<Vulgate Psalms.132.2> sicut unguentum in capite quod descendit in barbam barbam Aaron quod descendit in ora vestimenti eius;
<Vulgate Psalms.132.3> sicut ros Hermon qui descendit in montes Sion quoniam illic mandavit Dominus benedictionem et vitam usque in saeculum;
<Vulgate Psalms.133.1> canticum graduum ecce nunc benedicite Dominum omnes servi Domini qui statis in domo Domini %in atriis domus Dei nostri;;
<Vulgate Psalms.133.2> in noctibus extollite manus vestras in sancta et benedicite Domino;
<Vulgate Psalms.133.3> benedicat te Dominus ex Sion qui fecit caelum et terram;
<Vulgate Psalms.134.1> alleluia laudate nomen Domini laudate servi Dominum;
<Vulgate Psalms.134.2> qui statis in domo Domini in atriis domus Dei nostri;
<Vulgate Psalms.134.3> laudate Dominum quia bonus Dominus psallite nomini eius quoniam suave;
<Vulgate Psalms.134.4> quoniam Iacob elegit sibi Dominus Israhel in possessionem sibi;
<Vulgate Psalms.134.5> quia ego cognovi quod magnus est Dominus et Deus noster prae omnibus diis;
<Vulgate Psalms.134.6> omnia quae voluit Dominus fecit in caelo et in terra in mare et in omnibus abyssis;
<Vulgate Psalms.134.7> educens nubes ab extremo terrae fulgora in pluviam fecit qui producit ventos de thesauris suis;
<Vulgate Psalms.134.8> qui percussit primogenita Aegypti ab homine usque ad pecus;
<Vulgate Psalms.134.9> emisit signa et prodigia in medio tui Aegypte in Pharaonem et in omnes servos eius;
<Vulgate Psalms.134.10> qui percussit gentes multas et occidit reges fortes;
<Vulgate Psalms.134.11> Seon regem Amorreorum et Og regem Basan et omnia regna Chanaan;
<Vulgate Psalms.134.12> et dedit terram eorum hereditatem hereditatem Israhel populo suo;
<Vulgate Psalms.134.13> Domine nomen tuum in aeternum Domine memoriale tuum in generationem et generationem;
<Vulgate Psalms.134.14> quia iudicabit Dominus populum suum et in servis suis deprecabitur;
<Vulgate Psalms.134.15> simulacra gentium argentum et aurum opera manuum hominum;
<Vulgate Psalms.134.16> os habent et non loquentur oculos habent et non videbunt;
<Vulgate Psalms.134.17> aures habent et non audient neque enim est spiritus in ore eorum;
<Vulgate Psalms.134.18> similes illis fiant qui faciunt ea et omnes qui sperant in eis;
<Vulgate Psalms.134.19> domus Israhel benedicite Domino domus Aaron benedicite Domino;
<Vulgate Psalms.134.20> domus Levi benedicite Domino qui timetis Dominum benedicite Domino;
<Vulgate Psalms.134.21> benedictus Dominus ex Sion qui habitat in Hierusalem;
<Vulgate Psalms.135.1> alleluia confitemini Domino quoniam bonus quoniam in aeternum misericordia eius;
<Vulgate Psalms.135.2> confitemini Deo deorum quoniam in aeternum misericordia eius;
<Vulgate Psalms.135.3> confitemini Domino dominorum quoniam in aeternum misericordia eius;
<Vulgate Psalms.135.4> qui facit mirabilia magna solus quoniam in aeternum misericordia eius;
<Vulgate Psalms.135.5> qui fecit caelos in intellectu quoniam in aeternum misericordia eius;
<Vulgate Psalms.135.6> qui firmavit terram super aquas quoniam in aeternum misericordia eius;
<Vulgate Psalms.135.7> qui fecit luminaria magna quoniam in aeternum misericordia eius;
<Vulgate Psalms.135.8> solem in potestatem diei quoniam in aeternum misericordia eius;
<Vulgate Psalms.135.9> lunam et stellas in potestatem noctis quoniam in aeternum misericordia eius;
<Vulgate Psalms.135.10> qui percussit Aegyptum cum primogenitis eorum quoniam in aeternum misericordia eius;
<Vulgate Psalms.135.11> qui eduxit Israhel de medio eorum quoniam in aeternum misericordia eius;
<Vulgate Psalms.135.12> in manu potenti et brachio excelso quoniam in aeternum misericordia eius;
<Vulgate Psalms.135.13> qui divisit Rubrum mare in divisiones quoniam in aeternum misericordia eius;
<Vulgate Psalms.135.14> et duxit Israhel per medium eius quoniam in aeternum misericordia eius;
<Vulgate Psalms.135.15> et excussit Pharaonem et virtutem eius in mari Rubro quoniam in aeternum misericordia eius;
<Vulgate Psalms.135.16> qui transduxit populum suum in deserto quoniam in aeternum misericordia eius;
<Vulgate Psalms.135.17> qui percussit reges magnos quoniam in aeternum misericordia eius;
<Vulgate Psalms.135.18> et occidit reges fortes quoniam in aeternum misericordia eius;
<Vulgate Psalms.135.19> Seon regem Amorreorum quoniam in aeternum misericordia eius;
<Vulgate Psalms.135.20> et Og regem Basan quoniam in aeternum misericordia eius;
<Vulgate Psalms.135.21> et dedit terram eorum hereditatem quoniam in aeternum misericordia eius;
<Vulgate Psalms.135.22> hereditatem Israhel servo suo quoniam in aeternum misericordia eius;
<Vulgate Psalms.135.23> quia in humilitate nostra memor fuit nostri quoniam in aeternum misericordia eius;
<Vulgate Psalms.135.24> et redemit nos ab inimicis nostris quoniam in aeternum misericordia eius;
<Vulgate Psalms.135.25> qui dat escam omni carni quoniam in aeternum misericordia eius;
<Vulgate Psalms.135.26> confitemini Deo caeli quoniam in aeternum misericordia eius confitemini Domino dominorum quoniam in aeternum misericordia eius;
<Vulgate Psalms.136.1> David Hieremiae super flumina Babylonis illic sedimus et flevimus cum recordaremur Sion;
<Vulgate Psalms.136.2> in salicibus in medio eius suspendimus organa nostra;
<Vulgate Psalms.136.3> quia illic interrogaverunt nos qui captivos duxerunt nos verba cantionum et qui abduxerunt nos hymnum cantate nobis de canticis Sion;
<Vulgate Psalms.136.4> quomodo cantabimus canticum Domini in terra aliena;
<Vulgate Psalms.136.5> si oblitus fuero tui Hierusalem oblivioni detur dextera mea;
<Vulgate Psalms.136.6> adhereat lingua mea faucibus meis si non meminero tui si non praeposuero Hierusalem in principio laetitiae meae;
<Vulgate Psalms.136.7> memor esto Domine filiorum Edom diem Hierusalem qui dicunt exinanite exinanite usque ad fundamentum in ea;
<Vulgate Psalms.136.8> filia Babylonis misera beatus qui retribuet tibi retributionem tuam quam retribuisti nobis;
<Vulgate Psalms.136.9> beatus qui tenebit et adlidet parvulos tuos ad petram;
<Vulgate Psalms.137.1> ipsi David confitebor tibi Domine in toto corde meo quoniam audisti verba oris mei in conspectu angelorum psallam tibi;
<Vulgate Psalms.137.2> adorabo ad templum sanctum tuum et confitebor nomini tuo super misericordia tua et veritate tua quoniam magnificasti super omne nomen sanctum tuum;
<Vulgate Psalms.137.3> in quacumque die invocavero te exaudi me multiplicabis me in anima mea virtute;
<Vulgate Psalms.137.4> confiteantur tibi Domine omnes reges terrae quia audierunt omnia verba oris tui;
<Vulgate Psalms.137.5> et cantent in viis Domini quoniam magna gloria Domini;
<Vulgate Psalms.137.6> quoniam excelsus Dominus et humilia respicit et alta a longe cognoscit;
<Vulgate Psalms.137.7> si ambulavero in medio tribulationis vivificabis me super iram inimicorum meorum extendisti manum tuam et salvum me fecit dextera tua;
<Vulgate Psalms.137.8> Dominus retribuet propter me Domine misericordia tua in saeculum opera manuum tuarum ne dispicias;
<Vulgate Psalms.138.1> in finem David psalmus;
<Vulgate Psalms.138.2> Domine probasti me et cognovisti me tu cognovisti sessionem meam et surrectionem meam;
<Vulgate Psalms.138.3> intellexisti cogitationes meas de longe semitam meam et funiculum meum investigasti;
<Vulgate Psalms.138.4> et omnes vias meas praevidisti quia non est sermo in lingua mea;
<Vulgate Psalms.138.5> ecce Domine tu cognovisti omnia novissima et antiqua tu formasti me et posuisti super me manum tuam;
<Vulgate Psalms.138.6> mirabilis facta est scientia tua ex me confortata est non potero ad eam;
<Vulgate Psalms.138.7> quo ibo ab spiritu tuo et quo a facie tua fugiam;
<Vulgate Psalms.138.8> si ascendero in caelum tu illic es si descendero ad infernum ades;
<Vulgate Psalms.138.9> si sumpsero pinnas meas diluculo et habitavero in extremis maris;
<Vulgate Psalms.138.10> etenim illuc manus tua deducet me et tenebit me dextera tua;
<Vulgate Psalms.138.11> et dixi forsitan tenebrae conculcabunt me et nox inluminatio in deliciis meis;
<Vulgate Psalms.138.12> quia tenebrae non obscurabuntur a te et nox sicut dies inluminabitur sicut tenebrae eius ita et lumen eius;
<Vulgate Psalms.138.13> quia tu possedisti renes meos suscepisti me de utero matris meae;
<Vulgate Psalms.138.14> confitebor tibi quia terribiliter magnificatus es mirabilia opera tua et anima mea cognoscit nimis;
<Vulgate Psalms.138.15> non est occultatum os meum a te quod fecisti in occulto et substantia mea in inferioribus terrae;
<Vulgate Psalms.138.16> inperfectum meum viderunt oculi tui et in libro tuo omnes scribentur die formabuntur et nemo in eis;
<Vulgate Psalms.138.17> mihi autem nimis honorificati sunt amici tui Deus nimis confirmati sunt principatus eorum;
<Vulgate Psalms.138.18> dinumerabo eos et super harenam multiplicabuntur exsurrexi et adhuc sum tecum;
<Vulgate Psalms.138.19> si occideris Deus peccatores et viri sanguinum declinate a me;
<Vulgate Psalms.138.20> quia dices in cogitatione accipient in vanitate civitates tuas;
<Vulgate Psalms.138.21> nonne qui oderunt te Domine oderam et super inimicos tuos tabescebam;
<Vulgate Psalms.138.22> perfecto odio oderam illos inimici facti sunt mihi;
<Vulgate Psalms.138.23> proba me Deus et scito cor meum interroga me et cognosce semitas meas;
<Vulgate Psalms.138.24> et vide si via iniquitatis in me est et deduc me in via aeterna;
<Vulgate Psalms.139.1> in finem psalmus David;
<Vulgate Psalms.139.2> eripe me Domine ab homine malo a viro iniquo eripe me;
<Vulgate Psalms.139.3> qui cogitaverunt iniquitates in corde tota die constituebant proelia;
<Vulgate Psalms.139.4> acuerunt linguam suam sicut serpentis venenum aspidum sub labiis eorum diapsalma;
<Vulgate Psalms.139.5> custodi me Domine de manu peccatoris ab hominibus iniquis eripe me qui cogitaverunt subplantare gressus meos;
<Vulgate Psalms.139.6> absconderunt superbi laqueum mihi et funes extenderunt in laqueum iuxta iter scandalum posuerunt mihi diapsalma;
<Vulgate Psalms.139.7> dixi Domino Deus meus es tu exaudi Domine vocem deprecationis meae;
<Vulgate Psalms.139.8> Domine Domine virtus salutis meae obumbrasti super caput meum in die belli;
<Vulgate Psalms.139.9> non tradas Domine desiderio meo peccatori cogitaverunt contra me ne derelinquas me ne forte exaltentur diapsalma;
<Vulgate Psalms.139.10> caput circuitus eorum labor labiorum ipsorum operiet eos;
<Vulgate Psalms.139.11> cadent super eos carbones in igne deicies eos in miseriis non subsistent;
<Vulgate Psalms.139.12> vir linguosus non dirigetur in terra virum iniustum mala capient in interitu;
<Vulgate Psalms.139.13> cognovi quia faciet Dominus iudicium inopis et vindictam pauperum;
<Vulgate Psalms.139.14> verumtamen iusti confitebuntur nomini tuo habitabunt recti cum vultu tuo;
<Vulgate Psalms.140.1> psalmus David Domine clamavi ad te exaudi me intende voci meae cum clamavero ad te;
<Vulgate Psalms.140.2> dirigatur oratio mea sicut incensum in conspectu tuo elevatio manuum mearum sacrificium vespertinum;
<Vulgate Psalms.140.3> pone Domine custodiam ori meo et ostium circumstantiae labiis meis;
<Vulgate Psalms.140.4> non declines cor meum in verba malitiae ad excusandas excusationes in peccatis cum hominibus operantibus iniquitatem et non communicabo cum electis eorum;
<Vulgate Psalms.140.5> corripiet me iustus in misericordia et increpabit me oleum %autem; peccatoris non inpinguet caput meum quoniam adhuc et oratio mea in beneplacitis eorum;
<Vulgate Psalms.140.6> absorti sunt iuncti petrae iudices eorum audient verba mea quoniam potuerunt;
<Vulgate Psalms.140.7> sicut crassitudo terrae erupta est super terram dissipata sunt ossa nostra secus infernum;
<Vulgate Psalms.140.8> quia ad te Domine Domine oculi mei in te speravi non auferas animam meam;
<Vulgate Psalms.140.9> custodi me a laqueo quem statuerunt mihi et ab scandalis operantium iniquitatem;
<Vulgate Psalms.140.10> cadent in retiaculo eius peccatores singulariter sum ego donec transeam;
<Vulgate Psalms.141.1> intellectus David cum esset in spelunca oratio;
<Vulgate Psalms.141.2> voce mea ad Dominum clamavi voce mea ad Dominum deprecatus sum;
<Vulgate Psalms.141.3> effundo in conspectu eius deprecationem meam tribulationem meam ante ipsum pronuntio;
<Vulgate Psalms.141.4> in deficiendo ex me spiritum meum et tu cognovisti semitas meas in via hac qua ambulabam absconderunt laqueum mihi;
<Vulgate Psalms.141.5> considerabam ad dexteram et videbam et non erat qui cognosceret me periit fuga a me et non est qui requirit animam meam;
<Vulgate Psalms.141.6> clamavi ad te Domine dixi tu es spes mea portio mea in terra viventium;
<Vulgate Psalms.141.7> intende ad deprecationem meam quia humiliatus sum nimis libera me a persequentibus me quia confortati sunt super me;
<Vulgate Psalms.141.8> educ de custodia animam meam ad confitendum nomini tuo me expectant iusti donec retribuas mihi;
<Vulgate Psalms.142.1> psalmus David quando filius eum persequebatur Domine exaudi orationem meam auribus percipe obsecrationem meam in veritate tua exaudi me in tua iustitia;
<Vulgate Psalms.142.2> et non intres in iudicio cum servo tuo quia non iustificabitur in conspectu tuo omnis vivens;
<Vulgate Psalms.142.3> quia persecutus est inimicus animam meam humiliavit in terra vitam meam conlocavit me in obscuris sicut mortuos saeculi;
<Vulgate Psalms.142.4> et anxiatus est super me spiritus meus in me turbatum est cor meum;
<Vulgate Psalms.142.5> memor fui dierum antiquorum meditatus sum in omnibus operibus tuis in factis manuum tuarum meditabar;
<Vulgate Psalms.142.6> expandi manus meas ad te anima mea sicut terra sine aqua tibi diapsalma;
<Vulgate Psalms.142.7> velociter exaudi me Domine defecit spiritus meus non avertas faciem tuam a me et similis ero descendentibus in lacum;
<Vulgate Psalms.142.8> auditam mihi fac mane misericordiam tuam quia in te speravi notam fac mihi viam in qua ambulem quia ad te levavi animam meam;
<Vulgate Psalms.142.9> eripe me de inimicis meis Domine ad te confugi;
<Vulgate Psalms.142.10> doce me facere voluntatem tuam quia Deus meus es tu spiritus tuus bonus deducet me in terra recta;
<Vulgate Psalms.142.11> propter nomen tuum Domine vivificabis me in aequitate tua educes de tribulatione animam meam;
<Vulgate Psalms.142.12> et in misericordia tua disperdes inimicos meos et perdes omnes qui tribulant animam meam quoniam ego servus tuus sum;
<Vulgate Psalms.143.1> David adversus Goliad benedictus Dominus Deus meus qui docet manus meas ad proelium digitos meos ad bellum;
<Vulgate Psalms.143.2> misericordia mea et refugium meum susceptor meus et liberator meus protector meus et in eo speravi qui subdis populum meum sub me;
<Vulgate Psalms.143.3> Domine quid est homo quia innotuisti ei aut filius hominis quia reputas eum;
<Vulgate Psalms.143.4> homo vanitati similis factus est dies eius sicut umbra praetereunt;
<Vulgate Psalms.143.5> Domine inclina caelos tuos et descende tange montes et fumigabunt;
<Vulgate Psalms.143.6> fulgora coruscationem et dissipabis eos emitte sagittas tuas et conturbabis eos;
<Vulgate Psalms.143.7> emitte manum tuam de alto eripe me et libera me de aquis multis de manu filiorum alienorum;
<Vulgate Psalms.143.8> quorum os locutum est vanitatem et dextera eorum dextera iniquitatis;
<Vulgate Psalms.143.9> Deus canticum novum cantabo tibi in psalterio decacordo psallam tibi;
<Vulgate Psalms.143.10> qui das salutem regibus qui redimit David servum suum de gladio maligno;
<Vulgate Psalms.143.11> eripe me et eripe me de manu filiorum alienigenarum quorum os locutum est vanitatem et dextera eorum dextera iniquitatis;
<Vulgate Psalms.143.12> quorum filii sicut novella plantationis in iuventute sua filiae eorum conpositae circumornatae ut similitudo templi;
<Vulgate Psalms.143.13> promptuaria eorum plena eructantia ex hoc in illud oves eorum fetosae abundantes in egressibus suis;
<Vulgate Psalms.143.14> boves eorum crassi non est ruina maceriae neque transitus neque clamor in plateis eorum;
<Vulgate Psalms.143.15> beatum dixerunt populum cui haec sunt beatus populus cuius Dominus Deus eius;
<Vulgate Psalms.144.1> laudatio David exaltabo te Deus meus rex et benedicam nomini tuo in saeculum et in saeculum saeculi;
<Vulgate Psalms.144.2> per singulos dies benedicam tibi et laudabo nomen tuum in saeculum et in saeculum saeculi;
<Vulgate Psalms.144.3> magnus Dominus et laudabilis nimis et magnitudinis eius non est finis;
<Vulgate Psalms.144.4> generatio et generatio laudabit opera tua et potentiam tuam pronuntiabunt;
<Vulgate Psalms.144.5> magnificentiam gloriae sanctitatis tuae loquentur et mirabilia tua narrabunt;
<Vulgate Psalms.144.6> et virtutem terribilium tuorum dicent et magnitudinem tuam narrabunt;
<Vulgate Psalms.144.7> memoriam abundantiae suavitatis tuae eructabunt et iustitia tua exultabunt;
<Vulgate Psalms.144.8> miserator et misericors Dominus patiens et multum misericors;
<Vulgate Psalms.144.9> suavis Dominus universis et miserationes eius super omnia opera eius;
<Vulgate Psalms.144.10> confiteantur tibi Domine omnia opera tua et sancti tui confiteantur tibi;
<Vulgate Psalms.144.11> gloriam regni tui dicent et potentiam tuam loquentur;
<Vulgate Psalms.144.12> ut notam faciant filiis hominum potentiam tuam et gloriam magnificentiae regni tui;
<Vulgate Psalms.144.13> regnum tuum regnum omnium saeculorum et dominatio tua in omni generatione et progenie fidelis Dominus in omnibus verbis suis et sanctus in omnibus operibus suis;
<Vulgate Psalms.144.14> adlevat Dominus omnes qui corruunt et erigit omnes elisos;
<Vulgate Psalms.144.15> oculi omnium in te sperant et tu das escam illorum in tempore oportuno;
<Vulgate Psalms.144.16> aperis tu manum tuam et imples omne animal benedictione;
<Vulgate Psalms.144.17> iustus Dominus in omnibus viis suis et sanctus in omnibus operibus suis;
<Vulgate Psalms.144.18> prope est Dominus omnibus invocantibus eum omnibus invocantibus eum in veritate;
<Vulgate Psalms.144.19> voluntatem timentium se faciet et deprecationem eorum exaudiet et salvos faciet eos;
<Vulgate Psalms.144.20> custodit Dominus omnes diligentes se et omnes peccatores disperdet;
<Vulgate Psalms.144.21> laudationem Domini loquetur os meum et benedicat omnis caro nomini sancto eius in saeculum et in saeculum saeculi;
<Vulgate Psalms.145.1> alleluia Aggei et Zacchariae;
<Vulgate Psalms.145.2> lauda anima mea Dominum laudabo Dominum in vita mea psallam Deo meo quamdiu fuero nolite confidere in principibus;
<Vulgate Psalms.145.3> in filiis hominum quibus non est salus;
<Vulgate Psalms.145.4> exibit spiritus eius et revertetur in terram suam in illa die peribunt omnes cogitationes eorum;
<Vulgate Psalms.145.5> beatus cuius Deus Iacob adiutor eius spes eius in Domino Deo ipsius;
<Vulgate Psalms.145.6> qui fecit caelum et terram mare et omnia quae in eis;
<Vulgate Psalms.145.7> qui custodit veritatem in saeculum facit iudicium iniuriam patientibus dat escam esurientibus Dominus solvit conpeditos;
<Vulgate Psalms.145.8> Dominus inluminat caecos Dominus erigit adlisos Dominus diligit iustos;
<Vulgate Psalms.145.9> Dominus custodit advenas pupillum et viduam suscipiet et viam peccatorum disperdet;
<Vulgate Psalms.145.10> regnabit Dominus in saecula Deus tuus Sion in generationem et generationem;
<Vulgate Psalms.146.1> alleluia Aggei et Zacchariae laudate Dominum quoniam bonum psalmus Deo nostro sit iucunda * decoraque; laudatio;
<Vulgate Psalms.146.2> aedificans Hierusalem Dominus dispersiones Israhel congregabit;
<Vulgate Psalms.146.3> qui sanat contritos corde et alligat contritiones illorum;
<Vulgate Psalms.146.4> qui numerat multitudinem stellarum et omnibus eis nomina vocans;
<Vulgate Psalms.146.5> magnus Dominus noster et magna virtus eius et sapientiae eius non est numerus;
<Vulgate Psalms.146.6> suscipiens mansuetos Dominus humilians autem peccatores usque ad terram;
<Vulgate Psalms.146.7> praecinite Domino in confessione psallite Deo nostro in cithara;
<Vulgate Psalms.146.8> qui operit caelum nubibus et parat terrae pluviam qui producit in montibus faenum et herbam servituti hominum;
<Vulgate Psalms.146.9> et dat iumentis escam ipsorum et pullis corvorum invocantibus eum;
<Vulgate Psalms.146.10> non in fortitudine equi voluntatem habebit nec in tibiis viri beneplacitum erit ei;
<Vulgate Psalms.146.11> beneplacitum est Domino super timentes eum et in eis qui sperant super misericordia eius;
<Vulgate Psalms.147.12> alleluia lauda Hierusalem Dominum lauda Deum tuum Sion;
<Vulgate Psalms.147.13> quoniam confortavit seras portarum tuarum benedixit filiis tuis in te;
<Vulgate Psalms.147.14> qui posuit fines tuos pacem et adipe frumenti satiat te;
<Vulgate Psalms.147.15> qui emittit eloquium suum terrae velociter currit sermo eius;
<Vulgate Psalms.147.16> qui dat nivem sicut lanam nebulam sicut cinerem spargit;
<Vulgate Psalms.147.17> mittit cristallum suum sicut buccellas ante faciem frigoris eius quis sustinebit;
<Vulgate Psalms.147.18> emittet verbum suum et liquefaciet ea flabit spiritus eius et fluent aquae;
<Vulgate Psalms.147.19> qui adnuntiat verbum suum Iacob iustitias et iudicia sua Israhel;
<Vulgate Psalms.147.20> non fecit taliter omni nationi et iudicia sua non manifestavit eis;
<Vulgate Psalms.148.1> alleluia laudate Dominum de caelis laudate eum in excelsis;
<Vulgate Psalms.148.2> laudate eum omnes angeli eius laudate eum omnes virtutes eius;
<Vulgate Psalms.148.3> laudate eum sol et luna laudate eum omnes stellae et lumen;
<Vulgate Psalms.148.4> laudate eum caeli caelorum et aqua quae super caelum est;
<Vulgate Psalms.148.5> laudent nomen Domini quia ipse dixit et facta sunt ipse mandavit et creata sunt;
<Vulgate Psalms.148.6> statuit ea in saeculum et in saeculum saeculi praeceptum posuit et non praeteribit;
<Vulgate Psalms.148.7> laudate Dominum de terra dracones et omnes abyssi;
<Vulgate Psalms.148.8> ignis grando nix glacies spiritus procellarum quae faciunt verbum eius;
<Vulgate Psalms.148.9> montes et omnes colles ligna fructifera et omnes cedri;
<Vulgate Psalms.148.10> bestiae et universa pecora serpentes et volucres pinnatae;
<Vulgate Psalms.148.11> reges terrae et omnes populi principes et omnes iudices terrae;
<Vulgate Psalms.148.12> iuvenes et virgines senes cum iunioribus laudent nomen Domini;
<Vulgate Psalms.148.13> quia exaltatum est nomen eius solius;
<Vulgate Psalms.148.14> confessio eius super caelum et terram et exaltabit cornu populi sui hymnus omnibus sanctis eius filiis Israhel populo adpropinquanti sibi;
<Vulgate Psalms.149.1> alleluia cantate Domino canticum novum laus eius in ecclesia sanctorum;
<Vulgate Psalms.149.2> laetetur Israhel in eo qui fecit eum et filii Sion exultent in rege suo;
<Vulgate Psalms.149.3> laudent nomen eius in choro in tympano et psalterio psallant ei;
<Vulgate Psalms.149.4> quia beneplacitum est Domino in populo suo et exaltabit mansuetos in salute;
<Vulgate Psalms.149.5> exultabunt sancti in gloria laetabuntur in cubilibus suis;
<Vulgate Psalms.149.6> exaltationes Dei in gutture eorum et gladii ancipites in manibus eorum;
<Vulgate Psalms.149.7> ad faciendam vindictam in nationibus increpationes in populis;
<Vulgate Psalms.149.8> ad alligandos reges eorum in conpedibus et nobiles eorum in manicis ferreis;
<Vulgate Psalms.149.9> ut faciant in eis iudicium conscriptum gloria haec est omnibus sanctis eius;
<Vulgate Psalms.150.1> alleluia laudate Dominum in sanctis eius laudate eum in firmamento virtutis eius;
<Vulgate Psalms.150.2> laudate eum in virtutibus eius laudate eum secundum multitudinem magnitudinis eius;
<Vulgate Psalms.150.3> laudate eum in sono tubae laudate eum in psalterio et cithara;
<Vulgate Psalms.150.4> laudate eum in tympano et choro laudate eum in cordis et organo;
<Vulgate Psalms.150.5> laudate eum in cymbalis bene sonantibus laudate eum in cymbalis iubilationis;
<Vulgate Psalms.150.6> omnis spiritus laudet Dominum;
