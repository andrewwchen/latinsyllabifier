<Vulgate Numbers.1.1> locutusque est Dominus ad Mosen in deserto Sinai in tabernaculo foederis prima die mensis secundi anno altero egressionis eorum ex Aegypto dicens;
<Vulgate Numbers.1.2> tollite summam universae congregationis filiorum Israhel per cognationes et domos suas et nomina singulorum quicquid sexus est masculini;
<Vulgate Numbers.1.3> a vicesimo anno et supra omnium virorum fortium ex Israhel et numerabitis eos per turmas suas tu et Aaron;
<Vulgate Numbers.1.4> eruntque vobiscum principes tribuum ac domorum in cognationibus suis;
<Vulgate Numbers.1.5> quorum ista sunt nomina de Ruben Elisur filius Sedeur;
<Vulgate Numbers.1.6> de Symeon Salamihel filius Surisaddai;
<Vulgate Numbers.1.7> de Iuda Naasson filius Aminadab;
<Vulgate Numbers.1.8> de Isachar Nathanahel filius Suar;
<Vulgate Numbers.1.9> de Zabulon Heliab filius Helon;
<Vulgate Numbers.1.10> filiorum autem Ioseph de Ephraim Helisama filius Ammiud de Manasse Gamalihel filius Phadassur;
<Vulgate Numbers.1.11> de Beniamin Abidan filius Gedeonis;
<Vulgate Numbers.1.12> de Dan Ahiezer filius Amisaddai;
<Vulgate Numbers.1.13> de Aser Phegihel filius Ochran;
<Vulgate Numbers.1.14> de Gad Heliasaph filius Duhel;
<Vulgate Numbers.1.15> de Nepthali Ahira filius Henan;
<Vulgate Numbers.1.16> hii nobilissimi principes multitudinis per tribus et cognationes suas et capita exercitus Israhel;
<Vulgate Numbers.1.17> quos tulerunt Moses et Aaron cum omni vulgi multitudine;
<Vulgate Numbers.1.18> et congregaverunt primo die mensis secundi recensentes eos per cognationes et domos ac familias et capita et nomina singulorum a vicesimo anno et supra;
<Vulgate Numbers.1.19> sicut praeceperat Dominus Mosi numeratique sunt in deserto Sinai;
<Vulgate Numbers.1.20> de Ruben primogenito Israhelis per generationes et familias ac domos suas et nomina capitum singulorum omne quod sexus est masculini a vicesimo anno et supra procedentium ad bellum;
<Vulgate Numbers.1.21> quadraginta sex milia quingenti;
<Vulgate Numbers.1.22> de filiis Symeon per generationes et familias ac domos cognationum suarum recensiti sunt per nomina et capita singulorum omne quod sexus est masculini a vicesimo anno et supra procedentium ad bellum;
<Vulgate Numbers.1.23> quinquaginta novem milia trecenti;
<Vulgate Numbers.1.24> de filiis Gad per generationes et familias ac domos cognationum suarum recensiti sunt per nomina singulorum a viginti annis et supra omnes qui ad bella procederent;
<Vulgate Numbers.1.25> quadraginta quinque milia sescenti quinquaginta;
<Vulgate Numbers.1.26> de filiis Iuda per generationes et familias ac domos cognationum suarum per nomina singulorum a vicesimo anno et supra omnes qui poterant ad bella procedere;
<Vulgate Numbers.1.27> recensiti sunt septuaginta quattuor milia sescenti;
<Vulgate Numbers.1.28> de filiis Isachar per generationes et familias ac domos cognationum suarum per nomina singulorum a vicesimo anno et supra omnes qui ad bella procederent;
<Vulgate Numbers.1.29> recensiti sunt quinquaginta quattuor milia quadringenti;
<Vulgate Numbers.1.30> de filiis Zabulon per generationes et familias ac domos cognationum suarum recensiti sunt per nomina singulorum a vicesimo anno et supra omnes qui poterant ad bella procedere;
<Vulgate Numbers.1.31> quinquaginta septem milia quadringenti;
<Vulgate Numbers.1.32> de filiis Ioseph filiorum Ephraim per generationes et familias ac domos cognationum suarum recensiti sunt per nomina singulorum a vicesimo anno et supra omnes qui poterant ad bella procedere;
<Vulgate Numbers.1.33> quadraginta milia quingenti;
<Vulgate Numbers.1.34> porro filiorum Manasse per generationes et familias ac domos cognationum suarum recensiti sunt per nomina singulorum a viginti annis et supra omnes qui poterant ad bella procedere;
<Vulgate Numbers.1.35> triginta duo milia ducenti;
<Vulgate Numbers.1.36> de filiis Beniamin per generationes et familias ac domos cognationum suarum recensiti sunt nominibus singulorum a vicesimo anno et supra omnes qui poterant ad bella procedere;
<Vulgate Numbers.1.37> triginta quinque milia quadringenti;
<Vulgate Numbers.1.38> de filiis Dan per generationes et familias ac domos cognationum suarum recensiti sunt nominibus singulorum a vicesimo anno et supra omnes qui poterant ad bella procedere;
<Vulgate Numbers.1.39> sexaginta duo milia septingenti;
<Vulgate Numbers.1.40> de filiis Aser per generationes et familias ac domos cognationum suarum recensiti sunt per nomina singulorum a vicesimo anno et supra omnes qui poterant ad bella procedere;
<Vulgate Numbers.1.41> quadraginta milia et mille quingenti;
<Vulgate Numbers.1.42> de filiis Nepthali per generationes et familias ac domos cognationum suarum recensiti sunt nominibus singulorum a vicesimo anno et supra omnes qui poterant ad bella procedere;
<Vulgate Numbers.1.43> quinquaginta tria milia quadringenti;
<Vulgate Numbers.1.44> hii sunt quos numeraverunt Moses et Aaron et duodecim principes Israhel singulos per domos cognationum suarum;
<Vulgate Numbers.1.45> fueruntque omnes filiorum Israhel per domos et familias suas a vicesimo anno et supra qui poterant ad bella procedere;
<Vulgate Numbers.1.46> sescenta tria milia virorum quingenti quinquaginta;
<Vulgate Numbers.1.47> Levitae autem in tribu familiarum suarum non sunt numerati cum eis;
<Vulgate Numbers.1.48> locutusque est Dominus ad Mosen dicens;
<Vulgate Numbers.1.49> tribum Levi noli numerare neque ponas summam eorum cum filiis Israhel;
<Vulgate Numbers.1.50> sed constitue eos super tabernaculum testimonii cuncta vasa eius et quicquid ad caerimonias pertinet ipsi portabunt tabernaculum et omnia utensilia eius et erunt in ministerio ac per gyrum tabernaculi metabuntur;
<Vulgate Numbers.1.51> cum proficiscendum fuerit deponent Levitae tabernaculum cum castra metanda erigent quisquis externorum accesserit occidetur;
<Vulgate Numbers.1.52> metabuntur autem castra filii Israhel unusquisque per turmas et cuneos atque exercitum suum;
<Vulgate Numbers.1.53> porro Levitae per gyrum tabernaculi figent tentoria ne fiat indignatio super multitudinem filiorum Israhel et excubabunt in custodiis tabernaculi testimonii;
<Vulgate Numbers.1.54> fecerunt ergo filii Israhel iuxta omnia quae praeceperat Dominus Mosi;
<Vulgate Numbers.2.1> locutusque est Dominus ad Mosen et Aaron dicens;
<Vulgate Numbers.2.2> singuli per turmas signa atque vexilla et domos cognationum suarum castrametabuntur filiorum Israhel per gyrum tabernaculi foederis;
<Vulgate Numbers.2.3> ad orientem Iudas figet tentoria per turmas exercitus sui eritque princeps filiorum eius Naasson filius Aminadab;
<Vulgate Numbers.2.4> et omnis de stirpe eius summa pugnantium septuaginta quattuor milia sescentorum;
<Vulgate Numbers.2.5> iuxta eum castrametati sunt de tribu Isachar quorum princeps fuit Nathanahel filius Suar;
<Vulgate Numbers.2.6> et omnis numerus pugnatorum eius quinquaginta quattuor milia quadringenti;
<Vulgate Numbers.2.7> in tribu Zabulon princeps fuit Heliab filius Helon;
<Vulgate Numbers.2.8> omnis de stirpe eius exercitus pugnatorum quinquaginta septem milia quadringenti;
<Vulgate Numbers.2.9> universi qui in castris Iudae adnumerati sunt fuerunt centum octoginta sex milia quadringenti et per turmas suas primi egredientur;
<Vulgate Numbers.2.10> in castris filiorum Ruben ad meridianam plagam erit princeps Elisur filius Sedeur;
<Vulgate Numbers.2.11> et cunctus exercitus pugnatorum eius qui numerati sunt quadraginta sex milia quingenti;
<Vulgate Numbers.2.12> iuxta eum castrametati sunt de tribu Symeon quorum princeps fuit Salamihel filius Surisaddai;
<Vulgate Numbers.2.13> et cunctus exercitus pugnatorum eius qui numerati sunt quinquaginta novem milia trecenti;
<Vulgate Numbers.2.14> in tribu Gad princeps fuit Heliasaph filius Duhel;
<Vulgate Numbers.2.15> et cunctus exercitus pugnatorum eius qui numerati sunt quadraginta quinque milia sescenti quinquaginta;
<Vulgate Numbers.2.16> omnes qui recensiti sunt in castris Ruben centum quinquaginta milia et mille quadringenti quinquaginta per turmas suas in secundo loco proficiscentur;
<Vulgate Numbers.2.17> levabitur autem tabernaculum testimonii per officia Levitarum et turmas eorum quomodo erigetur ita et deponetur singuli per loca et ordines suos proficiscentur;
<Vulgate Numbers.2.18> ad occidentalem plagam erunt castra filiorum Ephraim quorum princeps fuit Helisama filius Ammiud;
<Vulgate Numbers.2.19> cunctus exercitus pugnatorum eius qui numerati sunt quadraginta milia quingenti;
<Vulgate Numbers.2.20> et cum eis tribus filiorum Manasse quorum princeps fuit Gamalihel filius Phadassur;
<Vulgate Numbers.2.21> cunctus exercitus pugnatorum eius qui numerati sunt triginta duo milia ducenti;
<Vulgate Numbers.2.22> in tribu filiorum Beniamin princeps fuit Abidan filius Gedeonis;
<Vulgate Numbers.2.23> et cunctus exercitus pugnatorum eius qui recensiti sunt triginta quinque milia quadringenti;
<Vulgate Numbers.2.24> omnes qui numerati sunt in castris Ephraim centum octo milia centum per turmas suas tertii proficiscentur;
<Vulgate Numbers.2.25> ad aquilonis partem castrametati sunt filii Dan quorum princeps fuit Ahiezer filius Amisaddai;
<Vulgate Numbers.2.26> cunctus exercitus pugnatorum eius qui numerati sunt sexaginta duo milia septingenti;
<Vulgate Numbers.2.27> iuxta eum fixere tentoria de tribu Aser quorum princeps fuit Phegihel filius Ochran;
<Vulgate Numbers.2.28> cunctus exercitus pugnatorum eius qui numerati sunt quadraginta milia et mille quingenti;
<Vulgate Numbers.2.29> de tribu filiorum Nepthalim princeps fuit Ahira filius Henan;
<Vulgate Numbers.2.30> cunctus exercitus pugnatorum eius quinquaginta tria milia quadringenti;
<Vulgate Numbers.2.31> omnes qui numerati sunt in castris Dan fuerunt centum quinquaginta septem milia sescenti et novissimi proficiscentur;
<Vulgate Numbers.2.32> hic numerus filiorum Israhel per domos cognationum suarum et turmas divisi exercitus sescenta tria milia quingenti quinquaginta;
<Vulgate Numbers.2.33> Levitae autem non sunt numerati inter filios Israhel sic enim praecepit Dominus Mosi;
<Vulgate Numbers.2.34> feceruntque filii Israhel iuxta omnia quae mandaverat Dominus castrametati sunt per turmas suas et profecti per familias ac domos patrum suorum;
<Vulgate Numbers.3.1> haec sunt generationes Aaron et Mosi in die qua locutus est Dominus ad Mosen in monte Sinai;
<Vulgate Numbers.3.2> et haec nomina filiorum Aaron primogenitus eius Nadab dein Abiu et Eleazar et Ithamar;
<Vulgate Numbers.3.3> haec nomina filiorum Aaron sacerdotum qui uncti sunt et quorum repletae et consecratae manus ut sacerdotio fungerentur;
<Vulgate Numbers.3.4> mortui sunt Nadab et Abiu cum offerrent ignem alienum in conspectu Domini in deserto Sinai absque liberis functique sunt sacerdotio Eleazar et Ithamar coram Aaron patre suo;
<Vulgate Numbers.3.5> locutus est Dominus ad Mosen dicens;
<Vulgate Numbers.3.6> adplica tribum Levi et fac stare in conspectu Aaron sacerdotis ut ministrent ei et excubent;
<Vulgate Numbers.3.7> et observent quicquid ad cultum pertinet multitudinis coram tabernaculo testimonii;
<Vulgate Numbers.3.8> et custodiant vasa tabernaculi servientes in ministerio eius;
<Vulgate Numbers.3.9> dabisque dono Levitas;
<Vulgate Numbers.3.10> Aaron et filiis eius quibus traditi sunt a filiis Israhel Aaron autem et filios eius constitues super cultum sacerdotii externus qui ad ministrandum accesserit morietur;
<Vulgate Numbers.3.11> locutusque est Dominus ad Mosen dicens;
<Vulgate Numbers.3.12> ego tuli Levitas a filiis Israhel pro omni primogenito qui aperit vulvam in filiis Israhel eruntque Levitae mei;
<Vulgate Numbers.3.13> meum est enim omne primogenitum ex quo percussi primogenitos in terra Aegypti sanctificavi mihi quicquid primum nascitur in Israhel ab homine usque ad pecus mei sunt ego Dominus;
<Vulgate Numbers.3.14> locutus est Dominus ad Mosen in deserto Sinai dicens;
<Vulgate Numbers.3.15> numera filios Levi per domos patrum suorum et familias omnem masculum ab uno mense et supra;
<Vulgate Numbers.3.16> numeravit Moses ut praeceperat Dominus;
<Vulgate Numbers.3.17> et inventi sunt filii Levi per nomina sua Gerson et Caath et Merari;
<Vulgate Numbers.3.18> filii Gerson Lebni et Semei;
<Vulgate Numbers.3.19> filii Caath Amram et Iessaar Hebron et Ozihel;
<Vulgate Numbers.3.20> filii Merari Mooli et Musi;
<Vulgate Numbers.3.21> de Gerson fuere familiae duae lebnitica et semeitica;
<Vulgate Numbers.3.22> quarum numeratus est populus sexus masculini ab uno mense et supra septem milia quingentorum;
<Vulgate Numbers.3.23> hii post tabernaculum metabuntur ad occidentem;
<Vulgate Numbers.3.24> sub principe Eliasaph filio Lahel;
<Vulgate Numbers.3.25> et habebunt excubias in tabernaculo foederis;
<Vulgate Numbers.3.26> ipsum tabernaculum et operimentum eius tentorium quod trahitur ante fores tecti foederis et cortinas atrii tentorium quoque quod adpenditur in introitu atrii tabernaculi et quicquid ad ritum altaris pertinet funes tabernaculi et omnia utensilia eius;
<Vulgate Numbers.3.27> cognatio Caath habebit populos Amramitas et Iessaaritas et Hebronitas et Ozihelitas hae sunt familiae Caathitarum recensitae per nomina sua;
<Vulgate Numbers.3.28> omnes generis masculini ab uno mense et supra octo milia sescenti habebunt excubias sanctuarii;
<Vulgate Numbers.3.29> et castrametabuntur ad meridianam plagam;
<Vulgate Numbers.3.30> princepsque eorum erit Elisaphan filius Ozihel;
<Vulgate Numbers.3.31> et custodient arcam mensamque et candelabrum altaria et vasa sanctuarii in quibus ministratur et velum cunctamque huiuscemodi supellectilem;
<Vulgate Numbers.3.32> princeps autem principum Levitarum Eleazar filius Aaron sacerdotis erit super excubitores custodiae sanctuarii;
<Vulgate Numbers.3.33> at vero de Merari erunt populi Moolitae et Musitae recensiti per nomina sua;
<Vulgate Numbers.3.34> omnes generis masculini ab uno mense et supra sex milia ducenti;
<Vulgate Numbers.3.35> princeps eorum Surihel filius Abiahihel in plaga septentrionali castrametabuntur;
<Vulgate Numbers.3.36> erunt sub custodia eorum tabulae tabernaculi et vectes et columnae ac bases earum et omnia quae ad cultum huiuscemodi pertinent;
<Vulgate Numbers.3.37> columnaeque atrii per circuitum cum basibus suis et paxilli cum funibus;
<Vulgate Numbers.3.38> castrametabuntur ante tabernaculum foederis id est ad orientalem plagam Moses et Aaron cum filiis suis habentes custodiam sanctuarii in medio filiorum Israhel quisquis alienus accesserit morietur;
<Vulgate Numbers.3.39> omnes Levitae quos numeraverunt Moses et Aaron iuxta praeceptum Domini per familias suas in genere masculino a mense uno et supra fuerunt viginti duo milia;
<Vulgate Numbers.3.40> et ait Dominus ad Mosen numera primogenitos sexus masculini de filiis Israhel a mense uno et supra et habebis summam eorum;
<Vulgate Numbers.3.41> tollesque Levitas mihi pro omni primogenito filiorum Israhel ego sum Dominus et pecora eorum pro universis primogenitis pecoris filiorum Israhel;
<Vulgate Numbers.3.42> recensuit Moses sicut praeceperat Dominus primogenitos filiorum Israhel;
<Vulgate Numbers.3.43> et fuerunt masculi per nomina sua a mense uno et supra viginti duo milia ducenti septuaginta tres;
<Vulgate Numbers.3.44> locutusque est Dominus ad Mosen;
<Vulgate Numbers.3.45> tolle Levitas pro primogenitis filiorum Israhel et pecora Levitarum pro pecoribus eorum eruntque Levitae mei ego sum Dominus;
<Vulgate Numbers.3.46> in pretio autem ducentorum septuaginta trium qui excedunt numerum Levitarum de primogenitis filiorum Israhel;
<Vulgate Numbers.3.47> accipies quinque siclos per singula capita ad mensuram sanctuarii siclus habet obolos viginti;
<Vulgate Numbers.3.48> dabisque pecuniam Aaron et filiis eius pretium eorum qui supra sunt;
<Vulgate Numbers.3.49> tulit igitur Moses pecuniam eorum qui fuerant amplius et quos redemerant a Levitis;
<Vulgate Numbers.3.50> pro primogenitis filiorum Israhel mille trecentorum sexaginta quinque siclorum iuxta pondus sanctuarii;
<Vulgate Numbers.3.51> et dedit eam Aaroni et filiis eius iuxta verbum quod praeceperat sibi Dominus;
<Vulgate Numbers.4.1> locutusque est Dominus ad Mosen et Aaron dicens;
<Vulgate Numbers.4.2> tolle summam filiorum Caath de medio Levitarum per domos et familias suas;
<Vulgate Numbers.4.3> a tricesimo anno et supra usque ad quinquagesimum annum omnium qui ingrediuntur ut stent et ministrent in tabernaculo foederis;
<Vulgate Numbers.4.4> hic est cultus filiorum Caath tabernaculum foederis et sanctum sanctorum;
<Vulgate Numbers.4.5> ingredientur Aaron et filii eius quando movenda sunt castra et deponent velum quod pendet ante fores involventque eo arcam testimonii;
<Vulgate Numbers.4.6> et operient rursum velamine ianthinarum pellium extendentque desuper pallium totum hyacinthinum et inducent vectes;
<Vulgate Numbers.4.7> mensam quoque propositionis involvent hyacinthino pallio et ponent cum ea turibula et mortariola cyatos et crateras ad liba fundenda panes semper in ea erunt;
<Vulgate Numbers.4.8> extendentque desuper pallium coccineum quod rursum operient velamento ianthinarum pellium et inducent vectes;
<Vulgate Numbers.4.9> sument et pallium hyacinthinum quo operient candelabrum cum lucernis et forcipibus suis et emunctoriis et cunctis vasis olei quae ad concinnandas lucernas necessaria sunt;
<Vulgate Numbers.4.10> et super omnia ponent operimentum ianthinarum pellium et inducent vectes;
<Vulgate Numbers.4.11> nec non et altare aureum involvent hyacinthino vestimento et extendent desuper operimentum ianthinarum pellium inducentque vectes;
<Vulgate Numbers.4.12> omnia vasa quibus ministratur in sanctuario involvent hyacinthino pallio et extendent desuper operimentum ianthinarum pellium inducentque vectes;
<Vulgate Numbers.4.13> sed et altare mundabunt cinere et involvent illud purpureo vestimento;
<Vulgate Numbers.4.14> ponentque cum eo omnia vasa quibus in ministerio eius utuntur id est ignium receptacula fuscinulas ac tridentes uncinos et vatilla cuncta vasa altaris operient simul velamine ianthinarum pellium et inducent vectes;
<Vulgate Numbers.4.15> cumque involverint Aaron et filii eius sanctuarium et omnia vasa eius in commotione castrorum tunc intrabunt filii Caath ut portent involuta et non tangant vasa sanctuarii ne moriantur ista sunt onera filiorum Caath in tabernaculo foederis;
<Vulgate Numbers.4.16> super quos erit Eleazar filius Aaron sacerdotis ad cuius pertinet curam oleum ad concinnandas lucernas et conpositionis incensum et sacrificium quod semper offertur et oleum unctionis et quicquid ad cultum tabernaculi pertinet omniumque vasorum quae in sanctuario sunt;
<Vulgate Numbers.4.17> locutusque est Dominus ad Mosen et Aaron dicens;
<Vulgate Numbers.4.18> nolite perdere populum Caath de medio Levitarum;
<Vulgate Numbers.4.19> sed hoc facite eis ut vivant et non moriantur si tetigerint sancta sanctorum Aaron et filii eius intrabunt ipsique disponent opera singulorum et divident quid portare quis debeat;
<Vulgate Numbers.4.20> alii nulla curiositate videant quae sunt in sanctuario priusquam involvantur alioquin morientur;
<Vulgate Numbers.4.21> locutus est Dominus ad Mosen dicens;
<Vulgate Numbers.4.22> tolle summam etiam filiorum Gerson per domos ac familias et cognationes suas;
<Vulgate Numbers.4.23> a triginta annis et supra usque ad annos quinquaginta numera omnes qui ingrediuntur et ministrant in tabernaculo foederis;
<Vulgate Numbers.4.24> hoc est officium familiae Gersonitarum;
<Vulgate Numbers.4.25> ut portent cortinas tabernaculi et tectum foederis operimentum aliud et super omnia velamen ianthinum tentoriumque quod pendet in introitu foederis tabernaculi;
<Vulgate Numbers.4.26> cortinas atrii et velum in introitu quod est ante tabernaculum omnia quae ad altare pertinent funiculos et vasa ministerii;
<Vulgate Numbers.4.27> iubente Aaron et filiis eius portabunt filii Gerson et scient singuli cui debeant oneri mancipari;
<Vulgate Numbers.4.28> hic est cultus familiae Gersonitarum in tabernaculo foederis eruntque sub manu Ithamar filii Aaron sacerdotis;
<Vulgate Numbers.4.29> filios quoque Merari per familias et domos patrum suorum recensebis;
<Vulgate Numbers.4.30> a triginta annis et supra usque ad annos quinquaginta omnes qui ingrediuntur ad officium ministerii sui et cultum foederis testimonii;
<Vulgate Numbers.4.31> haec sunt onera eorum portabunt tabulas tabernaculi et vectes eius columnas et bases earum;
<Vulgate Numbers.4.32> columnas quoque atrii per circuitum cum basibus et paxillis et funibus suis omnia vasa et supellectilem ad numerum accipient sicque portabunt;
<Vulgate Numbers.4.33> hoc est officium familiae Meraritarum et ministerium in tabernaculo foederis eruntque sub manu Ithamar filii Aaron sacerdotis;
<Vulgate Numbers.4.34> recensuerunt igitur Moses et Aaron et principes synagogae filios Caath per cognationes et domos patrum suorum;
<Vulgate Numbers.4.35> a triginta annis et supra usque ad annum quinquagesimum omnes qui ingrediuntur ad ministerium tabernaculi foederis;
<Vulgate Numbers.4.36> et inventi sunt duo milia septingenti quinquaginta;
<Vulgate Numbers.4.37> hic est numerus populi Caath qui intrat tabernaculum foederis hos numeravit Moses et Aaron iuxta sermonem Domini per manum Mosi;
<Vulgate Numbers.4.38> numerati sunt et filii Gerson per cognationes et domos patrum suorum;
<Vulgate Numbers.4.39> a triginta annis et supra usque ad annum quinquagesimum omnes qui ingrediuntur ut ministrent in tabernaculo foederis;
<Vulgate Numbers.4.40> et inventi sunt duo milia sescenti triginta;
<Vulgate Numbers.4.41> hic est populus Gersonitarum quos numeraverunt Moses et Aaron iuxta verbum Domini;
<Vulgate Numbers.4.42> numerati sunt et filii Merari per cognationes et domos patrum suorum;
<Vulgate Numbers.4.43> a triginta annis et supra usque ad annum quinquagesimum omnes qui ingrediuntur ad explendos ritus tabernaculi foederis;
<Vulgate Numbers.4.44> et inventi sunt tria milia ducenti;
<Vulgate Numbers.4.45> hic est numerus filiorum Merari quos recensuerunt Moses et Aaron iuxta imperium Domini per manum Mosi;
<Vulgate Numbers.4.46> omnes qui recensiti sunt de Levitis et quos fecit ad nomen Moses et Aaron et principes Israhel per cognationes et domos patrum suorum;
<Vulgate Numbers.4.47> a triginta annis et supra usque ad annum quinquagesimum ingredientes ad ministerium tabernaculi et onera portanda;
<Vulgate Numbers.4.48> fuerunt simul octo milia quingenti octoginta;
<Vulgate Numbers.4.49> iuxta verbum Domini recensuit eos Moses unumquemque iuxta officium et onera sua sicut praeceperat ei Dominus;
<Vulgate Numbers.5.1> locutusque est Dominus ad Mosen dicens;
<Vulgate Numbers.5.2> praecipe filiis Israhel ut eiciant de castris omnem leprosum et qui semine fluit pollutusque est super mortuo;
<Vulgate Numbers.5.3> tam masculum quam feminam eicite de castris ne contaminent ea cum habitaverim vobiscum;
<Vulgate Numbers.5.4> feceruntque ita filii Israhel et eiecerunt eos extra castra sicut locutus erat Dominus Mosi;
<Vulgate Numbers.5.5> locutus est Dominus ad Mosen dicens;
<Vulgate Numbers.5.6> loquere ad filios Israhel vir sive mulier cum fecerint ex omnibus peccatis quae solent hominibus accidere et per neglegentiam transgressi fuerint mandatum Domini atque deliquerint;
<Vulgate Numbers.5.7> confitebuntur peccatum suum et reddent ipsum caput quintamque partem desuper ei in quem peccaverint;
<Vulgate Numbers.5.8> sin autem non fuerit qui recipiat dabunt Domino et erit sacerdotis excepto ariete qui offertur pro expiatione ut sit placabilis hostia;
<Vulgate Numbers.5.9> omnes quoque primitiae quas offerunt filii Israhel ad sacerdotem pertinent;
<Vulgate Numbers.5.10> et quicquid in sanctuarium offertur a singulis et traditur manibus sacerdotis ipsius erit;
<Vulgate Numbers.5.11> locutus est Dominus ad Mosen dicens;
<Vulgate Numbers.5.12> loquere ad filios Israhel et dices ad eos vir cuius uxor erraverit maritumque contemnens;
<Vulgate Numbers.5.13> dormierit cum altero viro et hoc maritus deprehendere non quiverit sed latet adulterium et testibus argui non potest quia non est inventa in stupro;
<Vulgate Numbers.5.14> si spiritus zelotypiae concitaverit virum contra uxorem suam quae vel polluta est vel falsa suspicione appetitur;
<Vulgate Numbers.5.15> adducet eam ad sacerdotem et offeret oblationem pro illa decimam partem sati farinae hordiaciae non fundet super eam oleum nec inponet tus quia sacrificium zelotypiae est et oblatio investigans adulterium;
<Vulgate Numbers.5.16> offeret igitur eam sacerdos et statuet coram Domino;
<Vulgate Numbers.5.17> adsumetque aquam sanctam in vase fictili et pauxillum terrae de pavimento tabernaculi mittet in eam;
<Vulgate Numbers.5.18> cumque steterit mulier in conspectu Domini discoperiet caput eius et ponet super manus illius sacrificium recordationis et oblationem zelotypiae ipse autem tenebit aquas amarissimas in quibus cum execratione maledicta congessit;
<Vulgate Numbers.5.19> adiurabitque eam et dicet si non dormivit vir alienus tecum et si non polluta es deserto mariti toro non te nocebunt aquae istae amarissimae in quas maledicta congessi;
<Vulgate Numbers.5.20> sin autem declinasti a viro tuo atque polluta es et concubuisti cum altero;
<Vulgate Numbers.5.21> his maledictionibus subiacebis det te Dominus in maledictionem exemplumque cunctorum in populo suo putrescere faciat femur tuum et tumens uterus disrumpatur;
<Vulgate Numbers.5.22> ingrediantur aquae maledictae in ventrem tuum et utero tumescente putrescat femur et respondebit mulier amen amen;
<Vulgate Numbers.5.23> scribetque sacerdos in libello ista maledicta et delebit ea aquis amarissimis in quas maledicta congessit;
<Vulgate Numbers.5.24> et dabit ei bibere quas cum exhauserit;
<Vulgate Numbers.5.25> tollet sacerdos de manu eius sacrificium zelotypiae et elevabit illud coram Domino inponetque super altare ita dumtaxat ut prius;
<Vulgate Numbers.5.26> pugillum sacrificii tollat de eo quod offertur et incendat super altare et sic potum det mulieri aquas amarissimas;
<Vulgate Numbers.5.27> quas cum biberit si polluta est et contempto viro adulterii rea pertransibunt eam aquae maledictionis et inflato ventre conputrescet femur eritque mulier in maledictionem et in exemplum omni populo;
<Vulgate Numbers.5.28> quod si polluta non fuerit erit innoxia et faciet liberos;
<Vulgate Numbers.5.29> ista est lex zelotypiae si declinaverit mulier a viro suo et si polluta fuerit;
<Vulgate Numbers.5.30> maritusque zelotypiae spiritu concitatus adduxerit eam in conspectu Domini et fecerit ei sacerdos iuxta omnia quae scripta sunt;
<Vulgate Numbers.5.31> maritus absque culpa erit et illa recipiet iniquitatem suam;
<Vulgate Numbers.6.1> locutus est Dominus ad Mosen dicens;
<Vulgate Numbers.6.2> loquere ad filios Israhel et dices ad eos vir sive mulier cum fecerit votum ut sanctificentur et se voluerint Domino consecrare;
<Vulgate Numbers.6.3> vino et omni quod inebriare potest abstinebunt acetum ex vino et ex qualibet alia potione et quicquid de uva exprimitur non bibent uvas recentes siccasque non comedent;
<Vulgate Numbers.6.4> cunctis diebus quibus ex voto Domino consecrantur quicquid ex vinea esse potest ab uva passa usque ad acinum non comedent;
<Vulgate Numbers.6.5> omni tempore separationis suae novacula non transibit super caput eius usque ad conpletum diem quo Domino consecratur sanctus erit crescente caesarie capitis eius;
<Vulgate Numbers.6.6> omni tempore consecrationis suae super mortuum non ingredietur;
<Vulgate Numbers.6.7> nec super patris quidem et matris et fratris sororisque funere contaminabitur quia consecratio Dei sui super caput eius est;
<Vulgate Numbers.6.8> omnes dies separationis suae sanctus erit Domino;
<Vulgate Numbers.6.9> sin autem mortuus fuerit subito quispiam coram eo polluetur caput consecrationis eius quod radet ilico et in eadem die purgationis suae et rursum septima;
<Vulgate Numbers.6.10> in octavo autem die offeret duos turtures vel duos pullos columbae sacerdoti in introitu foederis testimonii;
<Vulgate Numbers.6.11> facietque sacerdos unum pro peccato et alterum in holocaustum et deprecabitur pro eo quia peccavit super mortuo sanctificabitque caput eius in die illo;
<Vulgate Numbers.6.12> et consecrabit Domino dies separationis illius offerens agnum anniculum pro peccato ita tamen ut dies priores irriti fiant quoniam polluta est sanctificatio eius;
<Vulgate Numbers.6.13> ista est lex consecrationis cum dies quos ex voto decreverat conplebuntur adducet eum ad ostium tabernaculi foederis;
<Vulgate Numbers.6.14> et offeret oblationem eius Domino agnum anniculum inmaculatum in holocaustum et ovem anniculam inmaculatam pro peccato et arietem inmaculatum hostiam pacificam;
<Vulgate Numbers.6.15> canistrum quoque panum azymorum qui conspersi sunt oleo et lagana absque fermento uncta oleo ac libamina singulorum;
<Vulgate Numbers.6.16> quae offeret sacerdos coram Domino et faciet tam pro peccato quam in holocaustum;
<Vulgate Numbers.6.17> arietem vero immolabit hostiam pacificam Domino offerens simul canistrum azymorum et libamenta quae ex more debentur;
<Vulgate Numbers.6.18> tunc radetur nazareus ante ostium tabernaculi foederis caesarie consecrationis suae tolletque capillos eius et ponet super ignem qui est subpositus sacrificio pacificorum;
<Vulgate Numbers.6.19> et armum coctum arietis tortamque absque fermento unam de canistro et laganum azymum unum et tradet in manibus nazarei postquam rasum fuerit caput eius;
<Vulgate Numbers.6.20> susceptaque rursum ab eo elevabit in conspectu Domini et sanctificata sacerdotis erunt sicut pectusculum quod separari iussum est et femur post haec potest bibere nazareus vinum;
<Vulgate Numbers.6.21> ista est lex nazarei cum voverit oblationem suam Domino tempore consecrationis suae exceptis his quae invenerit manus eius iuxta quod mente devoverat ita faciet ad perfectionem sanctificationis suae;
<Vulgate Numbers.6.22> locutus est Dominus ad Mosen dicens;
<Vulgate Numbers.6.23> loquere Aaron et filiis eius sic benedicetis filiis Israhel et dicetis eis;
<Vulgate Numbers.6.24> benedicat tibi Dominus et custodiat te;
<Vulgate Numbers.6.25> ostendat Dominus faciem suam tibi et misereatur tui;
<Vulgate Numbers.6.26> convertat Dominus vultum suum ad te et det tibi pacem;
<Vulgate Numbers.6.27> invocabunt nomen meum super filios Israhel et ego benedicam eis;
<Vulgate Numbers.7.1> factum est autem in die qua conplevit Moses tabernaculum et erexit illud unxitque et sanctificavit cum omnibus vasis suis altare similiter et vasa eius;
<Vulgate Numbers.7.2> obtulerunt principes Israhel et capita familiarum qui erant per singulas tribus praefecti eorum qui numerati fuerant;
<Vulgate Numbers.7.3> munera coram Domino sex plaustra tecta cum duodecim bubus unum plaustrum obtulere duo duces et unum bovem singuli obtuleruntque ea in conspectu tabernaculi;
<Vulgate Numbers.7.4> ait autem Dominus ad Mosen;
<Vulgate Numbers.7.5> suscipe ab eis ut serviant in ministerio tabernaculi et tradas ea Levitis iuxta ordinem ministerii sui;
<Vulgate Numbers.7.6> itaque cum suscepisset Moses plaustra et boves tradidit eos Levitis;
<Vulgate Numbers.7.7> duo plaustra et quattuor boves dedit filiis Gerson iuxta id quod habebant necessarium;
<Vulgate Numbers.7.8> quattuor alia plaustra et octo boves dedit filiis Merari secundum officia et cultum suum sub manu Ithamar filii Aaron sacerdotis;
<Vulgate Numbers.7.9> filiis autem Caath non dedit plaustra et boves quia in sanctuario serviunt et onera propriis portant umeris;
<Vulgate Numbers.7.10> igitur obtulerunt duces in dedicationem altaris die qua unctum est oblationem suam ante altare;
<Vulgate Numbers.7.11> dixitque Dominus ad Mosen singuli duces per singulos dies offerant munera in dedicationem altaris;
<Vulgate Numbers.7.12> primo die obtulit oblationem suam Naasson filius Aminadab de tribu Iuda;
<Vulgate Numbers.7.13> fueruntque in ea acetabulum argenteum pondo centum triginta siclorum fiala argentea habens septuaginta siclos iuxta pondus sanctuarii utrumque plenum simila conspersa oleo in sacrificium;
<Vulgate Numbers.7.14> mortariolum ex decem siclis aureis plenum incenso;
<Vulgate Numbers.7.15> bovem et arietem et agnum anniculum in holocaustum;
<Vulgate Numbers.7.16> hircumque pro peccato;
<Vulgate Numbers.7.17> et in sacrificio pacificorum boves duos arietes quinque hircos quinque agnos anniculos quinque haec est oblatio Naasson filii Aminadab;
<Vulgate Numbers.7.18> secundo die obtulit Nathanahel filius Suar dux de tribu Isachar;
<Vulgate Numbers.7.19> acetabulum argenteum adpendens centum triginta siclos fialam argenteam habentem septuaginta siclos iuxta pondus sanctuarii utrumque plenum simila conspersa oleo in sacrificium;
<Vulgate Numbers.7.20> mortariolum aureum habens decem siclos plenum incenso;
<Vulgate Numbers.7.21> bovem de armento et arietem et agnum anniculum in holocaustum;
<Vulgate Numbers.7.22> hircumque pro peccato;
<Vulgate Numbers.7.23> et in sacrificio pacificorum boves duos arietes quinque hircos quinque agnos anniculos quinque haec fuit oblatio Nathanahel filii Suar;
<Vulgate Numbers.7.24> tertio die princeps filiorum Zabulon Heliab filius Helon;
<Vulgate Numbers.7.25> obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium;
<Vulgate Numbers.7.26> mortariolum aureum adpendens decem siclos plenum incenso;
<Vulgate Numbers.7.27> bovem de armento et arietem et agnum anniculum in holocaustum;
<Vulgate Numbers.7.28> hircumque pro peccato;
<Vulgate Numbers.7.29> et in sacrificio pacificorum boves duos arietes quinque hircos quinque agnos anniculos quinque haec est oblatio Heliab filii Helon;
<Vulgate Numbers.7.30> die quarto princeps filiorum Ruben Helisur filius Sedeur;
<Vulgate Numbers.7.31> obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium;
<Vulgate Numbers.7.32> mortariolum aureum adpendens decem siclos plenum incenso;
<Vulgate Numbers.7.33> bovem de armento et arietem et agnum anniculum in holocaustum;
<Vulgate Numbers.7.34> hircumque pro peccato;
<Vulgate Numbers.7.35> et in hostias pacificorum boves duos arietes quinque hircos quinque agnos anniculos quinque haec fuit oblatio Helisur filii Sedeur;
<Vulgate Numbers.7.36> die quinto princeps filiorum Symeon Salamihel filius Surisaddai;
<Vulgate Numbers.7.37> obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium;
<Vulgate Numbers.7.38> mortariolum aureum adpendens decem siclos plenum incenso;
<Vulgate Numbers.7.39> bovem de armento et arietem et agnum anniculum in holocaustum;
<Vulgate Numbers.7.40> hircumque pro peccato;
<Vulgate Numbers.7.41> et in hostias pacificorum boves duos arietes quinque hircos quinque agnos anniculos quinque haec fuit oblatio Salamihel filii Surisaddai;
<Vulgate Numbers.7.42> die sexto princeps filiorum Gad Heliasaph filius Duhel;
<Vulgate Numbers.7.43> obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium;
<Vulgate Numbers.7.44> mortariolum aureum adpendens siclos decem plenum incenso;
<Vulgate Numbers.7.45> bovem de armento et arietem et agnum anniculum in holocaustum;
<Vulgate Numbers.7.46> hircumque pro peccato;
<Vulgate Numbers.7.47> et in hostias pacificorum boves duos arietes quinque hircos quinque agnos anniculos quinque haec fuit oblatio Heliasaph filii Duhel;
<Vulgate Numbers.7.48> die septimo princeps filiorum Ephraim Helisama filius Ammiud;
<Vulgate Numbers.7.49> obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium;
<Vulgate Numbers.7.50> mortariolum aureum adpendens decem siclos plenum incenso;
<Vulgate Numbers.7.51> bovem de armento et arietem et agnum anniculum in holocaustum;
<Vulgate Numbers.7.52> hircumque pro peccato;
<Vulgate Numbers.7.53> et in hostias pacificas boves duos arietes quinque hircos quinque agnos anniculos quinque haec fuit oblatio Helisama filii Ammiud;
<Vulgate Numbers.7.54> die octavo princeps filiorum Manasse Gamalihel filius Phadassur;
<Vulgate Numbers.7.55> obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium;
<Vulgate Numbers.7.56> mortariolum aureum adpendens decem siclos plenum incenso;
<Vulgate Numbers.7.57> bovem de armento et arietem et agnum anniculum in holocaustum;
<Vulgate Numbers.7.58> hircumque pro peccato;
<Vulgate Numbers.7.59> et in hostias pacificorum boves duos arietes quinque hircos quinque agnos anniculos quinque haec fuit oblatio Gamalihel filii Phadassur;
<Vulgate Numbers.7.60> die nono princeps filiorum Beniamin Abidan filius Gedeonis;
<Vulgate Numbers.7.61> obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium;
<Vulgate Numbers.7.62> mortariolum aureum adpendens decem siclos plenum incenso;
<Vulgate Numbers.7.63> bovem de armento et arietem et agnum anniculum in holocaustum;
<Vulgate Numbers.7.64> hircumque pro peccato;
<Vulgate Numbers.7.65> et in hostias pacificorum boves duos arietes quinque hircos quinque agnos anniculos quinque haec fuit oblatio Abidan filii Gedeonis;
<Vulgate Numbers.7.66> die decimo princeps filiorum Dan Ahiezer filius Amisaddai;
<Vulgate Numbers.7.67> obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium;
<Vulgate Numbers.7.68> mortariolum aureum adpendens decem siclos plenum incenso;
<Vulgate Numbers.7.69> bovem de armento et arietem et agnum anniculum in holocaustum;
<Vulgate Numbers.7.70> hircumque pro peccato;
<Vulgate Numbers.7.71> et in hostias pacificorum boves duos arietes quinque hircos quinque agnos anniculos quinque haec fuit oblatio Ahiezer filii Amisaddai;
<Vulgate Numbers.7.72> die undecimo princeps filiorum Aser Phagaihel filius Ochran;
<Vulgate Numbers.7.73> obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium;
<Vulgate Numbers.7.74> mortariolum aureum adpendens decem siclos plenum incenso;
<Vulgate Numbers.7.75> bovem de armento et arietem et agnum anniculum in holocaustum;
<Vulgate Numbers.7.76> hircumque pro peccato;
<Vulgate Numbers.7.77> et in hostias pacificorum boves duos arietes quinque hircos quinque agnos anniculos quinque haec fuit oblatio Phagaihel filii Ochran;
<Vulgate Numbers.7.78> die duodecimo princeps filiorum Nepthalim Achira filius Henan;
<Vulgate Numbers.7.79> obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium;
<Vulgate Numbers.7.80> mortariolum aureum adpendens decem siclos plenum incenso;
<Vulgate Numbers.7.81> bovem de armento et arietem et agnum anniculum in holocaustum;
<Vulgate Numbers.7.82> hircumque pro peccato;
<Vulgate Numbers.7.83> et in hostias pacificorum boves duos arietes quinque hircos quinque agnos anniculos quinque haec fuit oblatio Achira filii Henan;
<Vulgate Numbers.7.84> haec in dedicatione altaris oblata sunt a principibus Israhel in die qua consecratum est acetabula argentea duodecim fialae argenteae duodecim mortariola aurea duodecim;
<Vulgate Numbers.7.85> ita ut centum triginta argenti siclos haberet unum acetabulum et septuaginta siclos una fiala id est in commune vasorum omnium ex argento sicli duo milia quadringenti pondere sanctuarii;
<Vulgate Numbers.7.86> mortariola aurea duodecim plena incenso denos siclos adpendentia pondere sanctuarii id est simul auri sicli centum viginti;
<Vulgate Numbers.7.87> boves de armento in holocaustum duodecim arietes duodecim agni anniculi duodecim et libamenta eorum hirci duodecim pro peccato;
<Vulgate Numbers.7.88> hostiae pacificorum boves viginti quattuor arietes sexaginta hirci sexaginta agni anniculi sexaginta haec oblata sunt in dedicatione altaris quando unctum est;
<Vulgate Numbers.7.89> cumque ingrederetur Moses tabernaculum foederis ut consuleret oraculum audiebat vocem loquentis ad se de propitiatorio quod erat super arcam testimonii inter duos cherubin unde et loquebatur ei;
<Vulgate Numbers.8.1> locutus est Dominus ad Mosen dicens;
<Vulgate Numbers.8.2> loquere Aaroni et dices ad eum cum posueris septem lucernas contra eam partem quam candelabrum respicit lucere debebunt;
<Vulgate Numbers.8.3> fecitque Aaron et inposuit lucernas super candelabrum ut praeceperat Dominus Mosi;
<Vulgate Numbers.8.4> haec autem erat factura candelabri ex auro ductili tam medius stipes quam cuncta ex utroque calamorum latera nascebantur iuxta exemplum quod ostendit Dominus Mosi ita operatus est candelabrum;
<Vulgate Numbers.8.5> et locutus est Dominus ad Mosen dicens;
<Vulgate Numbers.8.6> tolle Levitas de medio filiorum Israhel et purificabis eos;
<Vulgate Numbers.8.7> iuxta hunc ritum aspergantur aqua lustrationis et radant omnes pilos carnis suae cumque laverint vestimenta sua et mundati fuerint;
<Vulgate Numbers.8.8> tollant bovem de armentis et libamentum eius similam oleo conspersam bovem autem alterum de armento tu accipies pro peccato;
<Vulgate Numbers.8.9> et adplicabis Levitas coram tabernaculo foederis convocata omni multitudine filiorum Israhel;
<Vulgate Numbers.8.10> cumque Levitae fuerint coram Domino ponent filii Israhel manus suas super eos;
<Vulgate Numbers.8.11> et offeret Aaron Levitas munus in conspectu Domini a filiis Israhel ut serviant in ministerio eius;
<Vulgate Numbers.8.12> Levitae quoque ponent manus suas super capita boum e quibus unum facies pro peccato et alterum in holocaustum Domini ut depreceris pro eis;
<Vulgate Numbers.8.13> statuesque Levitas in conspectu Aaron et filiorum eius et consecrabis oblatos Domino;
<Vulgate Numbers.8.14> ac separabis de medio filiorum Israhel ut sint mei;
<Vulgate Numbers.8.15> et postea ingrediantur tabernaculum foederis ut serviant mihi sicque purificabis et consecrabis eos in oblationem Domini quoniam dono donati sunt mihi a filiis Israhel;
<Vulgate Numbers.8.16> pro primogenitis quae aperiunt omnem vulvam in Israhel accepi eos;
<Vulgate Numbers.8.17> mea sunt omnia primogenita filiorum Israhel tam ex hominibus quam ex iumentis ex die quo percussi omnem primogenitum in terra Aegypti sanctificavi eos mihi;
<Vulgate Numbers.8.18> et tuli Levitas pro cunctis primogenitis filiorum Israhel;
<Vulgate Numbers.8.19> tradidique eos dono Aaroni et filiis eius de medio populi ut serviant mihi pro Israhel in tabernaculo foederis et orent pro eis ne sit in populo plaga si ausi fuerint accedere ad sanctuarium;
<Vulgate Numbers.8.20> feceruntque Moses et Aaron et omnis multitudo filiorum Israhel super Levitas quae praeceperat Dominus Mosi;
<Vulgate Numbers.8.21> purificatique sunt et laverunt vestimenta sua elevavitque eos Aaron in conspectu Domini et oravit pro eis;
<Vulgate Numbers.8.22> ut purificati ingrederentur ad officia sua in tabernaculum foederis coram Aaron et filiis eius sicut praeceperat Dominus Mosi de Levitis ita factum est;
<Vulgate Numbers.8.23> locutus est Dominus ad Mosen dicens;
<Vulgate Numbers.8.24> haec est lex Levitarum a viginti quinque annis et supra ingredientur ut ministrent in tabernaculo foederis;
<Vulgate Numbers.8.25> cumque quinquagesimum annum aetatis impleverint servire cessabunt;
<Vulgate Numbers.8.26> eruntque ministri fratrum suorum in tabernaculo foederis ut custodiant quae sibi fuerint commendata opera autem ipsa non faciant sic dispones Levitas in custodiis suis;
<Vulgate Numbers.9.1> locutus est Dominus ad Mosen in deserto Sinai anno secundo postquam egressi sunt de terra Aegypti mense primo dicens;
<Vulgate Numbers.9.2> faciant filii Israhel phase in tempore suo;
<Vulgate Numbers.9.3> quartadecima die mensis huius ad vesperam iuxta omnes caerimonias et iustificationes eius;
<Vulgate Numbers.9.4> praecepitque Moses filiis Israhel ut facerent phase;
<Vulgate Numbers.9.5> qui fecerunt tempore suo quartadecima die mensis ad vesperam in monte Sinai iuxta omnia quae mandaverat Dominus Mosi fecerunt filii Israhel;
<Vulgate Numbers.9.6> ecce autem quidam inmundi super animam hominis qui non poterant facere pascha in die illo accedentes ad Mosen et Aaron;
<Vulgate Numbers.9.7> dixerunt eis inmundi sumus super animam hominis quare fraudamur ut non valeamus offerre oblationem Domino in tempore suo inter filios Israhel;
<Vulgate Numbers.9.8> quibus respondit Moses state ut consulam quid praecipiat Dominus de vobis;
<Vulgate Numbers.9.9> locutusque est Dominus ad Mosen dicens;
<Vulgate Numbers.9.10> loquere filiis Israhel homo qui fuerit inmundus super anima sive in via procul in gente vestra faciat phase Domino;
<Vulgate Numbers.9.11> mense secundo quartadecima die mensis ad vesperam cum azymis et lactucis agrestibus comedent illud;
<Vulgate Numbers.9.12> non relinquent ex eo quippiam usque mane et os eius non confringent omnem ritum phase observabunt;
<Vulgate Numbers.9.13> si quis autem et mundus est et in itinere non fuit et tamen non fecit phase exterminabitur anima illa de populis suis quia sacrificium Domino non obtulit tempore suo peccatum suum ipse portabit;
<Vulgate Numbers.9.14> peregrinus quoque et advena si fuerit apud vos faciet phase Domini iuxta caerimonias et iustificationes eius praeceptum idem erit apud vos tam advenae quam indigenae;
<Vulgate Numbers.9.15> igitur die qua erectum est tabernaculum operuit illud nubes a vespere autem super tentorium erat quasi species ignis usque mane;
<Vulgate Numbers.9.16> sic fiebat iugiter per diem operiebat illud nubes et per noctem quasi species ignis;
<Vulgate Numbers.9.17> cumque ablata fuisset nubes quae tabernaculum protegebat tunc proficiscebantur filii Israhel et in loco ubi stetisset nubes ibi castrametabantur;
<Vulgate Numbers.9.18> ad imperium Domini proficiscebantur et ad imperium illius figebant tabernaculum cunctis diebus quibus stabat nubes super tabernaculum manebant in eodem loco;
<Vulgate Numbers.9.19> et si evenisset ut multo tempore maneret super illud erant filii Israhel in excubiis Domini et non proficiscebantur;
<Vulgate Numbers.9.20> quotquot diebus fuisset nubes super tabernaculum ad imperium Domini erigebant tentoria et ad imperium illius deponebant;
<Vulgate Numbers.9.21> si fuisset nubes a vespere usque mane et statim diluculo tabernaculum reliquisset proficiscebantur et si post diem et noctem recessisset dissipabant tentoria;
<Vulgate Numbers.9.22> si biduo aut uno mense vel longiori tempore fuisset super tabernaculum manebant filii Israhel in eodem loco et non proficiscebantur statim autem ut recessisset movebant castra;
<Vulgate Numbers.9.23> per verbum Domini figebant tentoria et per verbum illius proficiscebantur erantque in excubiis Domini iuxta imperium eius per manum Mosi;
<Vulgate Numbers.10.1> locutus est Dominus ad Mosen dicens;
<Vulgate Numbers.10.2> fac tibi duas tubas argenteas ductiles quibus convocare possis multitudinem quando movenda sunt castra;
<Vulgate Numbers.10.3> cumque increpueris tubis congregabitur ad te omnis turba ad ostium foederis tabernaculi;
<Vulgate Numbers.10.4> si semel clangueris venient ad te principes et capita multitudinis Israhel;
<Vulgate Numbers.10.5> sin autem prolixior atque concisus clangor increpuerit movebunt castra primi qui sunt ad orientalem plagam;
<Vulgate Numbers.10.6> in secundo autem sonitu et pari ululatu tubae levabunt tentoria qui habitant ad meridiem et iuxta hunc modum reliqui facient ululantibus tubis in profectione;
<Vulgate Numbers.10.7> quando autem congregandus est populus simplex tubarum clangor erit et non concise ululabunt;
<Vulgate Numbers.10.8> filii Aaron sacerdotes clangent tubis eritque hoc legitimum sempiternum in generationibus vestris;
<Vulgate Numbers.10.9> si exieritis ad bellum de terra vestra contra hostes qui dimicant adversum vos clangetis ululantibus tubis et erit recordatio vestri coram Domino Deo vestro ut eruamini de manibus inimicorum vestrorum;
<Vulgate Numbers.10.10> si quando habebitis epulum et dies festos et kalendas canetis tubis super holocaustis et pacificis victimis ut sint vobis in recordationem Dei vestri ego Dominus Deus vester;
<Vulgate Numbers.10.11> anno secundo mense secundo vicesima die mensis elevata est nubes de tabernaculo foederis;
<Vulgate Numbers.10.12> profectique sunt filii Israhel per turmas suas de deserto Sinai et recubuit nubes in solitudine Pharan;
<Vulgate Numbers.10.13> moveruntque castra primi iuxta imperium Domini in manu Mosi;
<Vulgate Numbers.10.14> filii Iuda per turmas suas quorum princeps erat Naasson filius Aminadab;
<Vulgate Numbers.10.15> in tribu filiorum Isachar fuit princeps Nathanahel filius Suar;
<Vulgate Numbers.10.16> in tribu Zabulon erat princeps Heliab filius Helon;
<Vulgate Numbers.10.17> depositumque est tabernaculum quod portantes egressi sunt filii Gerson et Merari;
<Vulgate Numbers.10.18> profectique sunt et filii Ruben per turmas et ordinem suum quorum princeps erat Helisur filius Sedeur;
<Vulgate Numbers.10.19> in tribu autem filiorum Symeon princeps fuit Salamihel filius Surisaddai;
<Vulgate Numbers.10.20> porro in tribu Gad erat princeps Heliasaph filius Duhel;
<Vulgate Numbers.10.21> profectique sunt et Caathitae portantes sanctuarium tamdiu tabernaculum portabatur donec venirent ad erectionis locum;
<Vulgate Numbers.10.22> moverunt castra et filii Ephraim per turmas suas in quorum exercitu princeps erat Helisama filius Ammiud;
<Vulgate Numbers.10.23> in tribu autem filiorum Manasse princeps fuit Gamalihel filius Phadassur;
<Vulgate Numbers.10.24> et in tribu Beniamin dux Abidan filius Gedeonis;
<Vulgate Numbers.10.25> novissimi castrorum omnium profecti sunt filii Dan per turmas suas in quorum exercitu princeps fuit Ahiezer filius Amisaddai;
<Vulgate Numbers.10.26> in tribu autem filiorum Aser erat princeps Phagaihel filius Ochran;
<Vulgate Numbers.10.27> et in tribu filiorum Nepthalim princeps Achira filius Henan;
<Vulgate Numbers.10.28> haec sunt castra et profectiones filiorum Israhel per turmas suas quando egrediebantur;
<Vulgate Numbers.10.29> dixitque Moses Hobab filio Rahuhel Madianiti cognato suo proficiscimur ad locum quem Dominus daturus est nobis veni nobiscum ut benefaciamus tibi quia Dominus bona promisit Israheli;
<Vulgate Numbers.10.30> cui ille respondit non vadam tecum sed revertar in terram meam in qua natus sum;
<Vulgate Numbers.10.31> et ille noli inquit nos relinquere tu enim nosti in quibus locis per desertum castra ponere debeamus et eris ductor noster;
<Vulgate Numbers.10.32> cumque nobiscum veneris quicquid optimum fuerit ex opibus quas nobis traditurus est Dominus dabimus tibi;
<Vulgate Numbers.10.33> profecti sunt ergo de monte Domini via trium dierum arcaque foederis Domini praecedebat eos per dies tres providens castrorum locum;
<Vulgate Numbers.10.34> nubes quoque Domini super eos erat per diem cum incederent;
<Vulgate Numbers.10.35> cumque elevaretur arca dicebat Moses surge Domine et dissipentur inimici tui et fugiant qui oderunt te a facie tua;
<Vulgate Numbers.10.36> cum autem deponeretur aiebat revertere Domine ad multitudinem exercitus Israhel;
<Vulgate Numbers.11.1> interea ortum est murmur populi quasi dolentium pro labore contra Dominum quod cum audisset iratus est et accensus in eos ignis Domini devoravit extremam castrorum partem;
<Vulgate Numbers.11.2> cumque clamasset populus ad Mosen oravit Moses Dominum et absortus est ignis;
<Vulgate Numbers.11.3> vocavitque nomen loci illius Incensio eo quod succensus fuisset contra eos ignis Domini;
<Vulgate Numbers.11.4> vulgus quippe promiscuum quod ascenderat cum eis flagravit desiderio sedens et flens iunctis sibi pariter filiis Israhel et ait quis dabit nobis ad vescendum carnes;
<Vulgate Numbers.11.5> recordamur piscium quos comedebamus in Aegypto gratis in mentem nobis veniunt cucumeres et pepones porrique et cepae et alia;
<Vulgate Numbers.11.6> anima nostra arida est nihil aliud respiciunt oculi nostri nisi man;
<Vulgate Numbers.11.7> erat autem man quasi semen coriandri coloris bdellii;
<Vulgate Numbers.11.8> circuibatque populus et colligens illud frangebat mola sive terebat in mortario coquens in olla et faciens ex eo tortulas saporis quasi panis oleati;
<Vulgate Numbers.11.9> cumque descenderet nocte super castra ros descendebat pariter et man;
<Vulgate Numbers.11.10> audivit ergo Moses flentem populum per familias singulos per ostia tentorii sui iratusque est furor Domini valde sed et Mosi intoleranda res visa est;
<Vulgate Numbers.11.11> et ait ad Dominum cur adflixisti servum tuum quare non invenio gratiam coram te et cur inposuisti pondus universi populi huius super me;
<Vulgate Numbers.11.12> numquid ego concepi omnem hanc multitudinem vel genui eam ut dicas mihi porta eos in sinu tuo sicut portare solet nutrix infantulum et defer in terram pro qua iurasti patribus eorum;
<Vulgate Numbers.11.13> unde mihi carnes ut dem tantae multitudini flent contra me dicentes da nobis carnes ut comedamus;
<Vulgate Numbers.11.14> non possum solus sustinere omnem hunc populum quia gravis mihi est;
<Vulgate Numbers.11.15> sin aliter tibi videtur obsecro ut interficias me et inveniam gratiam in oculis tuis ne tantis adficiar malis;
<Vulgate Numbers.11.16> et dixit Dominus ad Mosen congrega mihi septuaginta viros de senibus Israhel quos tu nosti quod senes populi sint ac magistri et duces eos ad ostium tabernaculi foederis faciesque ibi stare tecum;
<Vulgate Numbers.11.17> ut descendam et loquar tibi et auferam de spiritu tuo tradamque eis ut sustentent tecum onus populi et non tu solus graveris;
<Vulgate Numbers.11.18> populo quoque dices sanctificamini cras comedetis carnes ego enim audivi vos dicere quis dabit nobis escas carnium bene nobis erat in Aegypto ut det vobis Dominus carnes et comedatis;
<Vulgate Numbers.11.19> non uno die nec duobus vel quinque aut decem nec viginti quidem;
<Vulgate Numbers.11.20> sed usque ad mensem dierum donec exeat per nares vestras et vertatur in nausiam eo quod reppuleritis Dominum qui in medio vestri est et fleveritis coram eo dicentes quare egressi sumus ex Aegypto;
<Vulgate Numbers.11.21> et ait Moses sescenta milia peditum huius populi sunt et tu dicis dabo eis esum carnium mense integro;
<Vulgate Numbers.11.22> numquid ovium et boum multitudo caedetur ut possit sufficere ad cibum vel omnes pisces maris in unum congregabuntur ut eos satient;
<Vulgate Numbers.11.23> cui respondit Dominus numquid manus Domini invalida est iam nunc videbis utrum meus sermo opere conpleatur;
<Vulgate Numbers.11.24> venit igitur Moses et narravit populo verba Domini congregans septuaginta viros de senibus Israhel quos stare fecit circa tabernaculum;
<Vulgate Numbers.11.25> descenditque Dominus per nubem et locutus est ad eum auferens de spiritu qui erat in Mosen et dans septuaginta viris cumque requievisset in eis spiritus prophetaverunt nec ultra cessarunt;
<Vulgate Numbers.11.26> remanserant autem in castris duo viri quorum unus vocabatur Heldad et alter Medad super quos requievit spiritus nam et ipsi descripti fuerant et non exierant ad tabernaculum;
<Vulgate Numbers.11.27> cumque prophetarent in castris cucurrit puer et nuntiavit Mosi dicens Heldad et Medad prophetant in castris;
<Vulgate Numbers.11.28> statim Iosue filius Nun minister Mosi et electus e pluribus ait domine mi Moses prohibe eos;
<Vulgate Numbers.11.29> at ille quid inquit aemularis pro me quis tribuat ut omnis populus prophetet et det eis Dominus spiritum suum;
<Vulgate Numbers.11.30> reversusque est Moses et maiores natu Israhel in castra;
<Vulgate Numbers.11.31> ventus autem egrediens a Domino arreptas trans mare coturnices detulit et dimisit in castra itinere quantum uno die confici potest ex omni parte castrorum per circuitum volabantque in aere duobus cubitis altitudine super terram;
<Vulgate Numbers.11.32> surgens ergo populus toto die illo et nocte ac die altero congregavit coturnicum qui parum decem choros et siccaverunt eas per gyrum castrorum;
<Vulgate Numbers.11.33> adhuc carnes erant in dentibus eorum nec defecerat huiuscemodi cibus et ecce furor Domini concitatus in populum percussit eum plaga magna nimis;
<Vulgate Numbers.11.34> vocatusque est ille locus sepulchra Concupiscentiae ibi enim sepelierunt populum qui desideraverat egressi autem de sepulchris Concupiscentiae venerunt in Aseroth et manserunt ibi;
<Vulgate Numbers.12.1> locutaque est Maria et Aaron contra Mosen propter uxorem eius aethiopissam;
<Vulgate Numbers.12.2> et dixerunt num per solum Mosen locutus est Dominus nonne et nobis similiter est locutus quod cum audisset Dominus;
<Vulgate Numbers.12.3> erat enim Moses vir mitissimus super omnes homines qui morabantur in terra;
<Vulgate Numbers.12.4> statim locutus est ad eum et ad Aaron et Mariam egredimini vos tantum tres ad tabernaculum foederis cumque fuissent egressi;
<Vulgate Numbers.12.5> descendit Dominus in columna nubis et stetit in introitu tabernaculi vocans Aaron et Mariam qui cum issent;
<Vulgate Numbers.12.6> dixit ad eos audite sermones meos si quis fuerit inter vos propheta Domini in visione apparebo ei vel per somnium loquar ad illum;
<Vulgate Numbers.12.7> at non talis servus meus Moses qui in omni domo mea fidelissimus est;
<Vulgate Numbers.12.8> ore enim ad os loquor ei et palam non per enigmata et figuras Dominum videt quare igitur non timuistis detrahere servo meo Mosi;
<Vulgate Numbers.12.9> iratusque contra eos abiit;
<Vulgate Numbers.12.10> nubes quoque recessit quae erat super tabernaculum et ecce Maria apparuit candens lepra quasi nix cumque respexisset eam Aaron et vidisset perfusam lepra;
<Vulgate Numbers.12.11> ait ad Mosen obsecro domine mi ne inponas nobis hoc peccatum quod stulte commisimus;
<Vulgate Numbers.12.12> ne fiat haec quasi mortua et ut abortivum quod proicitur de vulva matris suae ecce iam medium carnis eius devoratum est lepra;
<Vulgate Numbers.12.13> clamavitque Moses ad Dominum dicens Deus obsecro sana eam;
<Vulgate Numbers.12.14> cui respondit Dominus si pater eius spuisset in faciem illius nonne debuerat saltem septem dierum rubore suffundi separetur septem diebus extra castra et postea revocabitur;
<Vulgate Numbers.12.15> exclusa est itaque Maria extra castra septem diebus et populus non est motus de loco illo donec revocata est Maria;
<Vulgate Numbers.13.1> profectus est de Aseroth fixis tentoriis in deserto Pharan;
<Vulgate Numbers.13.2> ibi locutus est Dominus ad Mosen dicens;
<Vulgate Numbers.13.3> mitte viros qui considerent terram Chanaan quam daturus sum filiis Israhel singulos de singulis tribubus ex principibus;
<Vulgate Numbers.13.4> fecit Moses quod Dominus imperarat de deserto Pharan mittens principes viros quorum ista sunt nomina;
<Vulgate Numbers.13.5> de tribu Ruben Semmua filium Zecchur;
<Vulgate Numbers.13.6> de tribu Symeon Saphat filium Huri;
<Vulgate Numbers.13.7> de tribu Iuda Chaleb filium Iepphonne;
<Vulgate Numbers.13.8> de tribu Isachar Igal filium Ioseph;
<Vulgate Numbers.13.9> de tribu Ephraim Osee filium Nun;
<Vulgate Numbers.13.10> de tribu Beniamin Phalti filium Raphu;
<Vulgate Numbers.13.11> de tribu Zabulon Geddihel filium Sodi;
<Vulgate Numbers.13.12> de tribu Ioseph sceptri Manasse Gaddi filium Susi;
<Vulgate Numbers.13.13> de tribu Dan Ammihel filium Gemalli;
<Vulgate Numbers.13.14> de tribu Aser Sthur filium Michahel;
<Vulgate Numbers.13.15> de tribu Nepthali Naabbi filium Vaphsi;
<Vulgate Numbers.13.16> de tribu Gad Guhel filium Machi;
<Vulgate Numbers.13.17> haec sunt nomina virorum quos misit Moses ad considerandam terram vocavitque Osee filium Nun Iosue;
<Vulgate Numbers.13.18> misit ergo eos Moses ad considerandam terram Chanaan et dixit ad eos ascendite per meridianam plagam cumque veneritis ad montes;
<Vulgate Numbers.13.19> considerate terram qualis sit et populum qui habitator est eius utrum fortis sit an infirmus pauci numero an plures;
<Vulgate Numbers.13.20> ipsa terra bona an mala urbes quales muratae an absque muris;
<Vulgate Numbers.13.21> humus pinguis an sterilis nemorosa an absque arboribus confortamini et adferte nobis de fructibus terrae erat autem tempus quando iam praecoquae uvae vesci possunt;
<Vulgate Numbers.13.22> cumque ascendissent exploraverunt terram a deserto Sin usque Roob intrantibus Emath;
<Vulgate Numbers.13.23> ascenderuntque ad meridiem et venerunt in Hebron ubi erant Ahiman et Sisai et Tholmai filii Enach nam Hebron septem annis ante Tanim urbem Aegypti condita est;
<Vulgate Numbers.13.24> pergentesque usque ad torrentem Botri absciderunt palmitem cum uva sua quem portaverunt in vecte duo viri de malis quoque granatis et de ficis loci illius tulerunt;
<Vulgate Numbers.13.25> qui appellatus est Neelescol id est torrens Botri eo quod botrum inde portassent filii Israhel;
<Vulgate Numbers.13.26> reversique exploratores terrae post quadraginta dies omni regione circuita;
<Vulgate Numbers.13.27> venerunt ad Mosen et Aaron et ad omnem coetum filiorum Israhel in desertum Pharan quod est in Cades locutique eis et omni multitudini ostenderunt fructus terrae;
<Vulgate Numbers.13.28> et narraverunt dicentes venimus in terram ad quam misisti nos quae re vera fluit lacte et melle ut ex his fructibus cognosci potest;
<Vulgate Numbers.13.29> sed cultores fortissimos habet et urbes grandes atque muratas stirpem Enach vidimus ibi;
<Vulgate Numbers.13.30> Amalech habitat in meridie Hettheus et Iebuseus et Amorreus in montanis Chananeus vero moratur iuxta mare et circa fluenta Iordanis;
<Vulgate Numbers.13.31> inter haec Chaleb conpescens murmur populi qui oriebatur contra Mosen ait ascendamus et possideamus terram quoniam poterimus obtinere eam;
<Vulgate Numbers.13.32> alii vero qui fuerant cum eo dicebant nequaquam ad hunc populum valemus ascendere quia fortior nobis est;
<Vulgate Numbers.13.33> detraxeruntque terrae quam inspexerant apud filios Israhel dicentes terram quam lustravimus devorat habitatores suos populum quem aspeximus procerae staturae est;
<Vulgate Numbers.13.34> ibi vidimus monstra quaedam filiorum Enach de genere giganteo quibus conparati quasi lucustae videbamur;
<Vulgate Numbers.14.1> igitur vociferans omnis turba flevit nocte illa;
<Vulgate Numbers.14.2> et murmurati sunt contra Mosen et Aaron cuncti filii Israhel dicentes;
<Vulgate Numbers.14.3> utinam mortui essemus in Aegypto et non in hac vasta solitudine utinam pereamus et non inducat nos Dominus in terram istam ne cadamus gladio et uxores ac liberi nostri ducantur captivi nonne melius est reverti in Aegyptum;
<Vulgate Numbers.14.4> dixeruntque alter ad alterum constituamus nobis ducem et revertamur in Aegyptum;
<Vulgate Numbers.14.5> quo audito Moses et Aaron ceciderunt proni in terram coram omni multitudine filiorum Israhel;
<Vulgate Numbers.14.6> at vero Iosue filius Nun et Chaleb filius Iepphonne qui et ipsi lustraverant terram sciderunt vestimenta sua;
<Vulgate Numbers.14.7> et ad omnem multitudinem filiorum Israhel locuti sunt terram quam circuivimus valde bona est;
<Vulgate Numbers.14.8> si propitius fuerit Dominus inducet nos in eam et tradet humum lacte et melle manantem;
<Vulgate Numbers.14.9> nolite rebelles esse contra Dominum neque timeatis populum terrae huius quia sicut panem ita eos possumus devorare recessit ab illis omne praesidium Dominus nobiscum est nolite metuere;
<Vulgate Numbers.14.10> cumque clamaret omnis multitudo et lapidibus eos vellet opprimere apparuit gloria Domini super tectum foederis cunctis filiis Israhel;
<Vulgate Numbers.14.11> et dixit Dominus ad Mosen usquequo detrahet mihi populus iste quousque non credent mihi in omnibus signis quae feci coram eis;
<Vulgate Numbers.14.12> feriam igitur eos pestilentia atque consumam te autem faciam principem super gentem magnam et fortiorem quam haec est;
<Vulgate Numbers.14.13> et ait Moses ad Dominum ut audiant Aegyptii de quorum medio eduxisti populum istum;
<Vulgate Numbers.14.14> et habitatores terrae huius qui audierunt quod tu Domine in populo isto sis et facie videaris ad faciem et nubes tua protegat illos et in columna nubis praecedas eos per diem et in columna ignis per noctem;
<Vulgate Numbers.14.15> quod occideris tantam multitudinem quasi unum hominem et dicant;
<Vulgate Numbers.14.16> non poterat introducere populum in terram pro qua iuraverat idcirco occidit eos in solitudine;
<Vulgate Numbers.14.17> magnificetur ergo fortitudo Domini sicut iurasti dicens;
<Vulgate Numbers.14.18> Dominus patiens et multae misericordiae auferens iniquitatem et scelera nullumque innoxium derelinquens qui visitas peccata patrum in filios in tertiam et quartam generationem;
<Vulgate Numbers.14.19> dimitte obsecro peccatum populi tui huius secundum magnitudinem misericordiae tuae sicut propitius fuisti egredientibus de Aegypto usque ad locum istum;
<Vulgate Numbers.14.20> dixitque Dominus dimisi iuxta verbum tuum;
<Vulgate Numbers.14.21> vivo ego et implebitur gloria Domini universa terra;
<Vulgate Numbers.14.22> attamen omnes homines qui viderunt maiestatem meam et signa quae feci in Aegypto et in solitudine et temptaverunt me iam per decem vices nec oboedierunt voci meae;
<Vulgate Numbers.14.23> non videbunt terram pro qua iuravi patribus eorum nec quisquam ex illis qui detraxit mihi intuebitur eam;
<Vulgate Numbers.14.24> servum meum Chaleb qui plenus alio spiritu secutus est me inducam in terram hanc quam circuivit et semen eius possidebit eam;
<Vulgate Numbers.14.25> quoniam Amalechites et Chananeus habitant in vallibus cras movete castra et revertimini in solitudinem per viam maris Rubri;
<Vulgate Numbers.14.26> locutusque est Dominus ad Mosen et Aaron dicens;
<Vulgate Numbers.14.27> usquequo multitudo haec pessima murmurat contra me querellas filiorum Israhel audivi;
<Vulgate Numbers.14.28> dic ergo eis vivo ego ait Dominus sicut locuti estis audiente me sic faciam vobis;
<Vulgate Numbers.14.29> in solitudine hac iacebunt cadavera vestra omnes qui numerati estis a viginti annis et supra et murmurastis contra me;
<Vulgate Numbers.14.30> non intrabitis terram super quam levavi manum meam ut habitare vos facerem praeter Chaleb filium Iepphonne et Iosue filium Nun;
<Vulgate Numbers.14.31> parvulos autem vestros de quibus dixistis quod praedae hostibus forent introducam ut videant terram quae vobis displicuit;
<Vulgate Numbers.14.32> vestra cadavera iacebunt in solitudine;
<Vulgate Numbers.14.33> filii vestri erunt vagi in deserto annis quadraginta et portabunt fornicationem vestram donec consumantur cadavera patrum in deserto;
<Vulgate Numbers.14.34> iuxta numerum quadraginta dierum quibus considerastis terram annus pro die inputabitur et quadraginta annis recipietis iniquitates vestras et scietis ultionem meam;
<Vulgate Numbers.14.35> quoniam sicut locutus sum ita faciam omni multitudini huic pessimae quae consurrexit adversum me in solitudine hac deficiet et morietur;
<Vulgate Numbers.14.36> igitur omnes viri quos miserat Moses ad contemplandam terram et qui reversi murmurare fecerant contra eum omnem multitudinem detrahentes terrae quod esset mala;
<Vulgate Numbers.14.37> mortui sunt atque percussi in conspectu Domini;
<Vulgate Numbers.14.38> Iosue autem filius Nun et Chaleb filius Iepphonne vixerunt ex omnibus qui perrexerant ad considerandam terram;
<Vulgate Numbers.14.39> locutusque est Moses universa verba haec ad omnes filios Israhel et luxit populus nimis;
<Vulgate Numbers.14.40> et ecce mane primo surgentes ascenderunt verticem montis atque dixerunt parati sumus ascendere ad locum de quo Dominus locutus est quia peccavimus;
<Vulgate Numbers.14.41> quibus Moses cur inquit transgredimini verbum Domini quod vobis non cedet in prosperum;
<Vulgate Numbers.14.42> nolite ascendere non enim est Dominus vobiscum ne corruatis coram inimicis vestris;
<Vulgate Numbers.14.43> Amalechites et Chananeus ante vos sunt quorum gladio corruetis eo quod nolueritis adquiescere Domino nec erit Dominus vobiscum;
<Vulgate Numbers.14.44> at illi contenebrati ascenderunt in verticem montis arca autem testamenti Domini et Moses non recesserunt de castris;
<Vulgate Numbers.14.45> descenditque Amalechites et Chananeus qui habitabant in monte et percutiens eos atque concidens persecutus est usque Horma;
<Vulgate Numbers.15.1> locutus est Dominus ad Mosen dicens;
<Vulgate Numbers.15.2> loquere ad filios Israhel et dices ad eos cum ingressi fueritis terram habitationis vestrae quam ego dabo vobis;
<Vulgate Numbers.15.3> et feceritis oblationem Domino in holocaustum aut victimam vota solventes vel sponte offerentes munera aut in sollemnitatibus vestris adolentes odorem suavitatis Domino de bubus sive de ovibus;
<Vulgate Numbers.15.4> offeret quicumque immolaverit victimam sacrificium similae decimam partem oephi conspersae oleo quod mensuram habebit quartam partem hin;
<Vulgate Numbers.15.5> et vinum ad liba fundenda eiusdem mensurae dabit in holocausto sive in victima per agnos singulos;
<Vulgate Numbers.15.6> et arietis erit sacrificium similae duarum decimarum quae conspersa sit oleo tertiae partis hin;
<Vulgate Numbers.15.7> et vinum ad libamentum tertiae partis eiusdem mensurae offeret in odorem suavitatis Domino;
<Vulgate Numbers.15.8> quando vero de bubus feceris holocaustum aut hostiam ut impleas votum vel pacificas victimas;
<Vulgate Numbers.15.9> dabis per singulos boves similae tres decimas conspersae oleo quod habeat medium mensurae hin;
<Vulgate Numbers.15.10> et vinum ad liba fundenda eiusdem mensurae in oblationem suavissimi odoris Domino;
<Vulgate Numbers.15.11> sic facietis;
<Vulgate Numbers.15.12> per singulos boves et arietes et agnos et hedos;
<Vulgate Numbers.15.13> tam indigenae quam peregrini;
<Vulgate Numbers.15.14> eodem ritu offerent sacrificia;
<Vulgate Numbers.15.15> unum praeceptum erit atque iudicium tam vobis quam advenis terrae;
<Vulgate Numbers.15.16> locutus est Dominus ad Mosen dicens;
<Vulgate Numbers.15.17> loquere filiis Israhel et dices ad eos;
<Vulgate Numbers.15.18> cum veneritis in terram quam dabo vobis;
<Vulgate Numbers.15.19> et comederitis de panibus regionis illius separabitis primitias Domino;
<Vulgate Numbers.15.20> de cibis vestris sicut de areis primitias separatis;
<Vulgate Numbers.15.21> ita et de pulmentis dabitis primitiva Domino;
<Vulgate Numbers.15.22> quod si per ignorantiam praeterieritis quicquam horum quae locutus est Dominus ad Mosen;
<Vulgate Numbers.15.23> et mandavit per eum ad vos a die qua coepit iubere et ultra;
<Vulgate Numbers.15.24> oblitaque fuerit facere multitudo offeret vitulum de armento holocaustum in odorem suavissimum Domino et sacrificium eius ac liba ut caerimoniae postulant hircumque pro peccato;
<Vulgate Numbers.15.25> et rogabit sacerdos pro omni multitudine filiorum Israhel et dimittetur eis quoniam non sponte peccaverunt nihilominus offerentes incensum Domino pro se et pro peccato atque errore suo;
<Vulgate Numbers.15.26> et dimittetur universae plebi filiorum Israhel et advenis qui peregrinantur inter vos quoniam culpa est omnis populi per ignorantiam;
<Vulgate Numbers.15.27> quod si anima una nesciens peccaverit offeret capram anniculam pro peccato suo;
<Vulgate Numbers.15.28> et deprecabitur pro ea sacerdos quod inscia peccaverit coram Domino inpetrabitque ei veniam et dimittetur illi;
<Vulgate Numbers.15.29> tam indigenis quam advenis una lex erit omnium qui peccaverint ignorantes;
<Vulgate Numbers.15.30> anima vero quae per superbiam aliquid commiserit sive civis sit ille sive peregrinus quoniam adversum Dominum rebellis fuit peribit de populo suo;
<Vulgate Numbers.15.31> verbum enim Domini contempsit et praeceptum illius fecit irritum idcirco delebitur et portabit iniquitatem suam;
<Vulgate Numbers.15.32> factum est autem cum essent filii Israhel in solitudine et invenissent hominem colligentem ligna in die sabbati;
<Vulgate Numbers.15.33> obtulerunt eum Mosi et Aaron et universae multitudini;
<Vulgate Numbers.15.34> qui recluserunt eum in carcerem nescientes quid super eo facere deberent;
<Vulgate Numbers.15.35> dixitque Dominus ad Mosen morte moriatur homo iste obruat eum lapidibus omnis turba extra castra;
<Vulgate Numbers.15.36> cumque eduxissent eum foras obruerunt lapidibus et mortuus est sicut praeceperat Dominus;
<Vulgate Numbers.15.37> dixit quoque Dominus ad Mosen;
<Vulgate Numbers.15.38> loquere filiis Israhel et dices ad eos ut faciant sibi fimbrias per angulos palliorum ponentes in eis vittas hyacinthinas;
<Vulgate Numbers.15.39> quas cum viderint recordentur omnium mandatorum Domini nec sequantur cogitationes suas et oculos per res varias fornicantes;
<Vulgate Numbers.15.40> sed magis memores praeceptorum Domini faciant ea sintque sancti Deo suo;
<Vulgate Numbers.15.41> ego Dominus Deus vester qui eduxi vos de terra Aegypti ut essem vester Deus;
<Vulgate Numbers.16.1> ecce autem Core filius Isaar filii Caath filii Levi et Dathan atque Abiram filii Heliab Hon quoque filius Pheleth de filiis Ruben;
<Vulgate Numbers.16.2> surrexerunt contra Mosen aliique filiorum Israhel ducenti quinquaginta viri proceres synagogae et qui tempore concilii per nomina vocabantur;
<Vulgate Numbers.16.3> cumque stetissent adversum Mosen et Aaron dixerunt sufficiat vobis quia omnis multitudo sanctorum est et in ipsis est Dominus cur elevamini super populum Domini;
<Vulgate Numbers.16.4> quod cum audisset Moses cecidit pronus in faciem;
<Vulgate Numbers.16.5> locutusque ad Core et ad omnem multitudinem mane inquit notum faciet Dominus qui ad se pertineant et sanctos adplicabit sibi et quos elegerit adpropinquabunt ei;
<Vulgate Numbers.16.6> hoc igitur facite tollat unusquisque turibula sua tu Core et omne concilium tuum;
<Vulgate Numbers.16.7> et hausto cras igne ponite desuper thymiama coram Domino et quemcumque elegerit ipse erit sanctus multum erigimini filii Levi;
<Vulgate Numbers.16.8> dixitque rursum ad Core audite filii Levi;
<Vulgate Numbers.16.9> num parum vobis est quod separavit vos Deus Israhel ab omni populo et iunxit sibi ut serviretis ei in cultu tabernaculi et staretis coram frequentia populi et ministraretis ei;
<Vulgate Numbers.16.10> idcirco ad se fecit accedere te et omnes fratres tuos filios Levi ut vobis etiam sacerdotium vindicetis;
<Vulgate Numbers.16.11> et omnis globus tuus stet contra Dominum quid est enim Aaron ut murmuretis contra eum;
<Vulgate Numbers.16.12> misit ergo Moses ut vocaret Dathan et Abiram filios Heliab qui responderunt non venimus;
<Vulgate Numbers.16.13> numquid parum est tibi quod eduxisti nos de terra quae lacte et melle manabat ut occideres in deserto nisi et dominatus fueris nostri;
<Vulgate Numbers.16.14> re vera induxisti nos in terram quae fluit rivis lactis et mellis et dedisti nobis possessiones agrorum et vinearum an et oculos nostros vis eruere non venimus;
<Vulgate Numbers.16.15> iratusque Moses valde ait ad Dominum ne respicias sacrificia eorum tu scis quod ne asellum quidem umquam acceperim ab eis nec adflixerim quempiam eorum;
<Vulgate Numbers.16.16> dixitque ad Core tu et omnis congregatio tua state seorsum coram Domino et Aaron die crastino separatim;
<Vulgate Numbers.16.17> tollite singuli turibula vestra et ponite super ea incensum offerentes Domino ducenta quinquaginta turibula Aaron quoque teneat turibulum suum;
<Vulgate Numbers.16.18> quod cum fecissent stantibus Mosen et Aaron;
<Vulgate Numbers.16.19> et coacervassent adversum eos omnem multitudinem ad ostium tabernaculi apparuit cunctis gloria Domini;
<Vulgate Numbers.16.20> locutusque Dominus ad Mosen et Aaron ait;
<Vulgate Numbers.16.21> separamini de medio congregationis huius ut eos repente disperdam;
<Vulgate Numbers.16.22> qui ceciderunt proni in faciem atque dixerunt fortissime Deus spirituum universae carnis num uno peccante contra omnes tua ira desaeviet;
<Vulgate Numbers.16.23> et ait Dominus ad Mosen;
<Vulgate Numbers.16.24> praecipe universo populo ut separetur a tabernaculis Core et Dathan et Abiram;
<Vulgate Numbers.16.25> surrexitque Moses et abiit ad Dathan et Abiram et sequentibus eum senioribus Israhel;
<Vulgate Numbers.16.26> dixit ad turbam recedite a tabernaculis hominum impiorum et nolite tangere quae ad eos pertinent ne involvamini in peccatis eorum;
<Vulgate Numbers.16.27> cumque recessissent a tentoriis eorum per circuitum Dathan et Abiram egressi stabant in introitu papilionum suorum cum uxoribus et liberis omnique frequentia;
<Vulgate Numbers.16.28> et ait Moses in hoc scietis quod Dominus miserit me ut facerem universa quae cernitis et non ex proprio ea corde protulerim;
<Vulgate Numbers.16.29> si consueta hominum morte interierint et visitaverit eos plaga qua et ceteri visitari solent non misit me Dominus;
<Vulgate Numbers.16.30> sin autem novam rem fecerit Dominus ut aperiens terra os suum degluttiat eos et omnia quae ad illos pertinent descenderintque viventes in infernum scietis quod blasphemaverint Dominum;
<Vulgate Numbers.16.31> confestim igitur ut cessavit loqui disrupta est terra sub pedibus eorum;
<Vulgate Numbers.16.32> et aperiens os suum devoravit illos cum tabernaculis suis et universa substantia;
<Vulgate Numbers.16.33> descenderuntque vivi in infernum operti humo et perierunt de medio multitudinis;
<Vulgate Numbers.16.34> at vero omnis Israhel qui stabat per gyrum fugit ad clamorem pereuntium dicens ne forte et nos terra degluttiat;
<Vulgate Numbers.16.35> sed et ignis egressus a Domino interfecit ducentos quinquaginta viros qui offerebant incensum;
<Vulgate Numbers.16.36> locutusque est Dominus ad Mosen dicens;
<Vulgate Numbers.16.37> praecipe Eleazaro filio Aaron sacerdotis ut tollat turibula quae iacent in incendio et ignem huc illucque dispergat quoniam sanctificata sunt;
<Vulgate Numbers.16.38> in mortibus peccatorum producatque ea in lamminas et adfigat altari eo quod oblatum sit in eis incensum Domino et sanctificata sint ut cernant ea pro signo et monumento filii Israhel;
<Vulgate Numbers.16.39> tulit ergo Eleazar sacerdos turibula aenea in quibus obtulerant hii quos incendium devoravit et produxit ea in lamminas adfigens altari;
<Vulgate Numbers.16.40> ut haberent postea filii Israhel quibus commonerentur ne quis accedat alienigena et qui non est de semine Aaron ad offerendum incensum Domino ne patiatur sicut passus est Core et omnis congregatio eius loquente Domino ad Mosen;
<Vulgate Numbers.16.41> murmuravit autem omnis multitudo filiorum Israhel sequenti die contra Mosen et Aaron dicens vos interfecistis populum Domini;
<Vulgate Numbers.16.42> cumque oreretur seditio et tumultus incresceret;
<Vulgate Numbers.16.43> Moses et Aaron fugerunt ad tabernaculum foederis quod postquam ingressi sunt operuit nubes et apparuit gloria Domini;
<Vulgate Numbers.16.44> dixitque Dominus ad Mosen;
<Vulgate Numbers.16.45> recedite de medio huius multitudinis etiam nunc delebo eos cumque iacerent in terra;
<Vulgate Numbers.16.46> dixit Moses ad Aaron tolle turibulum et hausto igne de altari mitte incensum desuper pergens cito ad populum ut roges pro eis iam enim egressa est ira a Domino et plaga desaevit;
<Vulgate Numbers.16.47> quod cum fecisset Aaron et cucurrisset ad mediam multitudinem quam iam vastabat incendium obtulit thymiama;
<Vulgate Numbers.16.48> et stans inter mortuos ac viventes pro populo deprecatus est et plaga cessavit;
<Vulgate Numbers.16.49> fuerunt autem qui percussi sunt quattuordecim milia hominum et septingenti absque his qui perierant in seditione Core;
<Vulgate Numbers.16.50> reversusque est Aaron ad Mosen ad ostium tabernaculi foederis postquam quievit interitus;
<Vulgate Numbers.17.1> et locutus est Dominus ad Mosen dicens;
<Vulgate Numbers.17.2> loquere ad filios Israhel et accipe ab eis virgas singulas per cognationes suas a cunctis principibus tribuum virgas duodecim et uniuscuiusque nomen superscribes virgae suae;
<Vulgate Numbers.17.3> nomen autem Aaron erit in tribu Levi et una virga cunctas eorum familias continebit;
<Vulgate Numbers.17.4> ponesque eas in tabernaculo foederis coram testimonio ubi loquar ad te;
<Vulgate Numbers.17.5> quem ex his elegero germinabit virga eius et cohibebo a me querimonias filiorum Israhel quibus contra vos murmurant;
<Vulgate Numbers.17.6> locutusque est Moses ad filios Israhel et dederunt ei omnes principes virgas per singulas tribus fueruntque virgae duodecim absque virga Aaron;
<Vulgate Numbers.17.7> quas cum posuisset Moses coram Domino in tabernaculo testimonii;
<Vulgate Numbers.17.8> sequenti die regressus invenit germinasse virgam Aaron in domo Levi et turgentibus gemmis eruperant flores qui foliis dilatatis in amigdalas deformati sunt;
<Vulgate Numbers.17.9> protulit ergo Moses omnes virgas de conspectu Domini ad cunctos filios Israhel videruntque et receperunt singuli virgas suas;
<Vulgate Numbers.17.10> dixitque Dominus ad Mosen refer virgam Aaron in tabernaculum testimonii ut servetur ibi in signum rebellium filiorum et quiescant querellae eorum a me ne moriantur;
<Vulgate Numbers.17.11> fecitque Moses sicut praeceperat Dominus;
<Vulgate Numbers.17.12> dixerunt autem filii Israhel ad Mosen ecce consumpti sumus omnes perivimus;
<Vulgate Numbers.17.13> quicumque accedit ad tabernaculum Domini moritur num usque ad internicionem cuncti delendi sumus;
<Vulgate Numbers.18.1> dixitque Dominus ad Aaron tu et filii tui et domus patris tui tecum portabitis iniquitatem sanctuarii et tu et filii tui simul sustinebitis peccata sacerdotii vestri;
<Vulgate Numbers.18.2> sed et fratres tuos de tribu Levi et sceptro patris tui sume tecum praestoque sint et ministrent tibi tu autem et filii tui ministrabitis in tabernaculo testimonii;
<Vulgate Numbers.18.3> excubabuntque Levitae ad praecepta tua et ad cuncta opera tabernaculi ita dumtaxat ut ad vasa sanctuarii et altare non accedant ne et illi moriantur et vos pereatis simul;
<Vulgate Numbers.18.4> sint autem tecum et excubent in custodiis tabernaculi et in omnibus caerimoniis eius alienigena non miscebitur vobis;
<Vulgate Numbers.18.5> excubate in custodia sanctuarii et in ministerio altaris ne oriatur indignatio super filios Israhel;
<Vulgate Numbers.18.6> ego dedi vobis fratres vestros Levitas de medio filiorum Israhel et tradidi donum Domino ut serviant in ministeriis tabernaculi eius;
<Vulgate Numbers.18.7> tu autem et filii tui custodite sacerdotium vestrum et omnia quae ad cultum altaris pertinent et intra velum sunt per sacerdotes administrabuntur si quis externus accesserit occidetur;
<Vulgate Numbers.18.8> locutus est Dominus ad Aaron ecce dedi tibi custodiam primitiarum mearum omnia quae sanctificantur a filiis Israhel tibi tradidi et filiis tuis pro officio sacerdotali legitima sempiterna;
<Vulgate Numbers.18.9> haec ergo accipies de his quae sanctificantur et oblata sunt Domino omnis oblatio et sacrificium et quicquid pro peccato atque delicto redditur mihi et cedet in sancta sanctorum tuum erit et filiorum tuorum;
<Vulgate Numbers.18.10> in sanctuario comedes illud mares tantum edent ex eo quia consecratum est tibi;
<Vulgate Numbers.18.11> primitias autem quas voverint et obtulerint filii Israhel tibi dedi et filiis ac filiabus tuis iure perpetuo qui mundus est in domo tua vescetur eis;
<Vulgate Numbers.18.12> omnem medullam olei et vini ac frumenti quicquid offerunt primitiarum Domino tibi dedi;
<Vulgate Numbers.18.13> universa frugum initia quas gignit humus et Domino deportantur cedent in usus tuos qui mundus est in domo tua vescetur eis;
<Vulgate Numbers.18.14> omne quod ex voto reddiderint filii Israhel tuum erit;
<Vulgate Numbers.18.15> quicquid primum erumpet e vulva cunctae carnis quam offerunt Domino sive ex hominibus sive de pecoribus fuerit tui iuris erit ita dumtaxat ut pro hominis primogenito pretium accipias et omne animal quod inmundum est redimi facias;
<Vulgate Numbers.18.16> cuius redemptio erit post unum mensem siclis argenti quinque pondere sanctuarii siclus viginti obolos habet;
<Vulgate Numbers.18.17> primogenitum autem bovis et ovis et caprae non facies redimi quia sanctificata sunt Domino sanguinem tantum eorum fundes super altare et adipes adolebis in suavissimum odorem Domino;
<Vulgate Numbers.18.18> carnes vero in usum tuum cedent sicut pectusculum consecratum et armus dexter tua erunt;
<Vulgate Numbers.18.19> omnes primitias sanctuarii quas offerunt filii Israhel Domino tibi dedi et filiis ac filiabus tuis iure perpetuo pactum salis est sempiternum coram Domino tibi ac filiis tuis;
<Vulgate Numbers.18.20> dixitque Dominus ad Aaron in terra eorum nihil possidebitis nec habebitis partem inter eos ego pars et hereditas tua in medio filiorum Israhel;
<Vulgate Numbers.18.21> filiis autem Levi dedi omnes decimas Israhelis in possessionem pro ministerio quo serviunt mihi in tabernaculo foederis;
<Vulgate Numbers.18.22> ut non accedant ultra filii Israhel ad tabernaculum nec committant peccatum mortiferum;
<Vulgate Numbers.18.23> solis filiis Levi mihi in tabernaculo servientibus et portantibus peccata populi legitimum sempiternum erit in generationibus vestris nihil aliud possidebunt;
<Vulgate Numbers.18.24> decimarum oblatione contenti quas in usus eorum et necessaria separavi;
<Vulgate Numbers.18.25> locutusque est Dominus ad Mosen dicens;
<Vulgate Numbers.18.26> praecipe Levitis atque denuntia cum acceperitis a filiis Israhel decimas quas dedi vobis primitias earum offerte Domino id est decimam partem decimae;
<Vulgate Numbers.18.27> ut reputetur vobis in oblationem primitivorum tam de areis quam de torcularibus;
<Vulgate Numbers.18.28> et universis quorum accipitis primitias offerte Domino et date Aaron sacerdoti;
<Vulgate Numbers.18.29> omnia quae offertis ex decimis et in donaria Domini separatis optima et electa erunt;
<Vulgate Numbers.18.30> dicesque ad eos si praeclara et meliora quaeque obtuleritis ex decimis reputabitur vobis quasi de area et torculari dederitis primitias;
<Vulgate Numbers.18.31> et comedetis eas in omnibus locis vestris tam vos quam familiae vestrae quia pretium est pro ministerio quo servitis in tabernaculo testimonii;
<Vulgate Numbers.18.32> et non peccabitis super hoc egregia vobis et pinguia reservantes ne polluatis oblationes filiorum Israhel et moriamini;
<Vulgate Numbers.19.1> locutusque est Dominus ad Mosen et Aaron dicens;
<Vulgate Numbers.19.2> ista est religio victimae quam constituit Dominus praecipe filiis Israhel ut adducant ad te vaccam rufam aetatis integrae in qua nulla sit macula nec portaverit iugum;
<Vulgate Numbers.19.3> tradetisque eam Eleazaro sacerdoti qui eductam extra castra immolabit in conspectu omnium;
<Vulgate Numbers.19.4> et tinguens digitum in sanguine eius asperget contra fores tabernaculi septem vicibus;
<Vulgate Numbers.19.5> conburetque eam cunctis videntibus tam pelle et carnibus eius quam sanguine et fimo flammae traditis;
<Vulgate Numbers.19.6> lignum quoque cedrinum et hysopum coccumque bis tinctum sacerdos mittet in flammam quae vaccam vorat;
<Vulgate Numbers.19.7> et tunc demum lotis vestibus et corpore suo ingredietur in castra commaculatusque erit usque ad vesperam;
<Vulgate Numbers.19.8> sed et ille qui conbuserit eam lavabit vestimenta sua et corpus et inmundus erit usque ad vesperam;
<Vulgate Numbers.19.9> colliget autem vir mundus cineres vaccae et effundet eos extra castra in loco purissimo ut sint multitudini filiorum Israhel in custodiam et in aquam aspersionis quia pro peccato vacca conbusta est;
<Vulgate Numbers.19.10> cumque laverit qui vaccae portaverat cineres vestimenta sua inmundus erit usque ad vesperum habebunt hoc filii Israhel et advenae qui habitant inter eos sanctum iure perpetuo;
<Vulgate Numbers.19.11> qui tetigerit cadaver hominis et propter hoc septem diebus fuerit inmundus;
<Vulgate Numbers.19.12> aspergetur ex hac aqua die tertio et septimo et sic mundabitur si die tertio aspersus non fuerit septimo non poterit emundari;
<Vulgate Numbers.19.13> omnis qui tetigerit humanae animae morticinum et aspersus hac commixtione non fuerit polluet tabernaculum Domini et peribit ex Israhel quia aqua expiationis non est aspersus inmundus erit et manebit spurcitia eius super eum;
<Vulgate Numbers.19.14> ista est lex hominis qui moritur in tabernaculo omnes qui ingrediuntur tentorium illius et universa vasa quae ibi sunt polluta erunt septem diebus;
<Vulgate Numbers.19.15> vas quod non habuerit operculum nec ligaturam desuper inmundum erit;
<Vulgate Numbers.19.16> si quis in agro tetigerit cadaver occisi hominis aut per se mortui sive os illius vel sepulchrum inmundus erit septem diebus;
<Vulgate Numbers.19.17> tollent de cineribus conbustionis atque peccati et mittent aquas vivas super eos in vas;
<Vulgate Numbers.19.18> in quibus cum homo mundus tinxerit hysopum asperget eo omne tentorium et cunctam supellectilem et homines huiuscemodi contagione pollutos;
<Vulgate Numbers.19.19> atque hoc modo mundus lustrabit inmundum tertio et septimo die expiatusque die septimo lavabit et se et vestimenta sua et mundus erit ad vesperam;
<Vulgate Numbers.19.20> si quis hoc ritu non fuerit expiatus peribit anima illius de medio ecclesiae quia sanctuarium Domini polluit et non est aqua lustrationis aspersus;
<Vulgate Numbers.19.21> erit hoc praeceptum legitimum sempiternum ipse quoque qui aspergit aquas lavabit vestimenta sua omnis qui tetigerit aquas expiationis inmundus erit usque ad vesperam;
<Vulgate Numbers.19.22> quicquid tetigerit inmundus inmundum faciet et anima quae horum quippiam tetigerit inmunda erit usque ad vesperum;
<Vulgate Numbers.20.1> veneruntque filii Israhel et omnis multitudo in desertum Sin mense primo et mansit populus in Cades mortuaque est ibi Maria et sepulta in eodem loco;
<Vulgate Numbers.20.2> cumque indigeret aqua populus coierunt adversum Mosen et Aaron;
<Vulgate Numbers.20.3> et versi in seditionem dixerunt utinam perissemus inter fratres nostros coram Domino;
<Vulgate Numbers.20.4> cur eduxistis ecclesiam Domini in solitudinem ut et nos et nostra iumenta moriantur;
<Vulgate Numbers.20.5> quare nos fecistis ascendere de Aegypto et adduxistis in locum istum pessimum qui seri non potest qui nec ficum gignit nec vineas nec mala granata insuper et aquam non habet ad bibendum;
<Vulgate Numbers.20.6> ingressusque Moses et Aaron dimissa multitudine tabernaculum foederis corruerunt proni in terram et apparuit gloria Domini super eos;
<Vulgate Numbers.20.7> locutusque est Dominus ad Mosen dicens;
<Vulgate Numbers.20.8> tolle virgam et congrega populum tu et Aaron frater tuus et loquimini ad petram coram eis et illa dabit aquas cumque eduxeris aquam de petra bibet omnis multitudo et iumenta eius;
<Vulgate Numbers.20.9> tulit igitur Moses virgam quae erat in conspectu Domini sicut praeceperat ei;
<Vulgate Numbers.20.10> congregata multitudine ante petram dixitque eis audite rebelles et increduli num de petra hac vobis aquam poterimus eicere;
<Vulgate Numbers.20.11> cumque elevasset Moses manum percutiens virga bis silicem egressae sunt aquae largissimae ita ut et populus biberet et iumenta;
<Vulgate Numbers.20.12> dixitque Dominus ad Mosen et Aaron quia non credidistis mihi ut sanctificaretis me coram filiis Israhel non introducetis hos populos in terram quam dabo eis;
<Vulgate Numbers.20.13> haec est aqua Contradictionis ubi iurgati sunt filii Israhel contra Dominum et sanctificatus est in eis;
<Vulgate Numbers.20.14> misit interea nuntios Moses de Cades ad regem Edom qui dicerent haec mandat frater tuus Israhel nosti omnem laborem qui adprehendit nos;
<Vulgate Numbers.20.15> quomodo descenderint patres nostri in Aegyptum et habitaverimus ibi multo tempore adflixerintque nos Aegyptii et patres nostros;
<Vulgate Numbers.20.16> et quomodo clamaverimus ad Dominum et exaudierit nos miseritque angelum qui eduxerit nos de Aegypto ecce in urbe Cades quae est in extremis finibus tuis positi;
<Vulgate Numbers.20.17> obsecramus ut nobis transire liceat per terram tuam non ibimus per agros nec per vineas non bibemus aquas de puteis tuis sed gradiemur via publica nec ad dextram nec ad sinistram declinantes donec transeamus terminos tuos;
<Vulgate Numbers.20.18> cui respondit Edom non transibis per me alioquin armatus occurram tibi;
<Vulgate Numbers.20.19> dixeruntque filii Israhel per tritam gradiemur viam et si biberimus aquas tuas nos et pecora nostra dabimus quod iustum est nulla erit in pretio difficultas tantum velociter transeamus;
<Vulgate Numbers.20.20> at ille respondit non transibis statimque egressus est obvius cum infinita multitudine et manu forti;
<Vulgate Numbers.20.21> nec voluit adquiescere deprecanti ut concederet transitum per fines suos quam ob rem devertit ab eo Israhel;
<Vulgate Numbers.20.22> cumque castra movissent de Cades venerunt in montem Or qui est in finibus terrae Edom;
<Vulgate Numbers.20.23> ubi locutus est Dominus ad Mosen;
<Vulgate Numbers.20.24> pergat inquit Aaron ad populos suos non enim intrabit terram quam dedi filiis Israhel eo quod incredulus fuerit ori meo ad aquas Contradictionis;
<Vulgate Numbers.20.25> tolle Aaron et filium eius cum eo et duces eos in montem Or;
<Vulgate Numbers.20.26> cumque nudaveris patrem veste sua indues ea Eleazarum filium eius et Aaron colligetur et morietur ibi;
<Vulgate Numbers.20.27> fecit Moses ut praeceperat Dominus et ascenderunt in montem Or coram omni multitudine;
<Vulgate Numbers.20.28> cumque Aaron spoliasset vestibus suis induit eis Eleazarum filium eius;
<Vulgate Numbers.20.29> illo mortuo in montis supercilio descendit cum Eleazaro;
<Vulgate Numbers.20.30> omnis autem multitudo videns occubuisse Aaron flevit super eo triginta diebus per cunctas familias suas;
<Vulgate Numbers.21.1> quod cum audisset Chananeus rex Arad qui habitabat ad meridiem venisse scilicet Israhel per exploratorum viam pugnavit contra illum et victor existens duxit ex eo praedam;
<Vulgate Numbers.21.2> at Israhel voto se Domino obligans ait si tradideris populum istum in manu mea delebo urbes eius;
<Vulgate Numbers.21.3> exaudivitque Dominus preces Israhel et tradidit Chananeum quem ille interfecit subversis urbibus eius et vocavit nomen loci illius Horma id est anathema;
<Vulgate Numbers.21.4> profecti sunt autem et de monte Or per viam quae ducit ad mare Rubrum ut circumirent terram Edom et taedere coepit populum itineris ac laboris;
<Vulgate Numbers.21.5> locutusque contra Deum et Mosen ait cur eduxisti nos de Aegypto ut moreremur in solitudine deest panis non sunt aquae anima nostra iam nausiat super cibo isto levissimo;
<Vulgate Numbers.21.6> quam ob rem misit Dominus in populum ignitos serpentes ad quorum plagas et mortes plurimorum;
<Vulgate Numbers.21.7> venerunt ad Mosen atque dixerunt peccavimus quia locuti sumus contra Dominum et te ora ut tollat a nobis serpentes oravit Moses pro populo;
<Vulgate Numbers.21.8> et locutus est Dominus ad eum fac serpentem et pone eum pro signo qui percussus aspexerit eum vivet;
<Vulgate Numbers.21.9> fecit ergo Moses serpentem aeneum et posuit pro signo quem cum percussi aspicerent sanabantur;
<Vulgate Numbers.21.10> profectique filii Israhel castrametati sunt in Oboth;
<Vulgate Numbers.21.11> unde egressi fixere tentoria in Hieabarim in solitudine quae respicit Moab contra orientalem plagam;
<Vulgate Numbers.21.12> et inde moventes venerunt ad torrentem Zared;
<Vulgate Numbers.21.13> quem relinquentes castrametati sunt contra Arnon quae est in deserto et prominet in finibus Amorrei siquidem Arnon terminus est Moab dividens Moabitas et Amorreos;
<Vulgate Numbers.21.14> unde dicitur in libro bellorum Domini sicut fecit in mari Rubro sic faciet in torrentibus Arnon;
<Vulgate Numbers.21.15> scopuli torrentium inclinati sunt ut requiescerent in Ar et recumberent in finibus Moabitarum;
<Vulgate Numbers.21.16> ex eo loco apparuit puteus super quo locutus est Dominus ad Mosen congrega populum et dabo ei aquam;
<Vulgate Numbers.21.17> tunc cecinit Israhel carmen istud ascendat puteus concinebant;
<Vulgate Numbers.21.18> puteus quem foderunt principes et paraverunt duces multitudinis in datore legis et in baculis suis de solitudine Matthana;
<Vulgate Numbers.21.19> de Matthana Nahalihel de Nahalihel in Bamoth;
<Vulgate Numbers.21.20> de Bamoth vallis est in regione Moab in vertice Phasga et quod respicit contra desertum;
<Vulgate Numbers.21.21> misit autem Israhel nuntios ad Seon regem Amorreorum dicens;
<Vulgate Numbers.21.22> obsecro ut transire mihi liceat per terram tuam non declinabimus in agros et vineas non bibemus aquas ex puteis via regia gradiemur donec transeamus terminos tuos;
<Vulgate Numbers.21.23> qui concedere noluit ut transiret Israhel per fines suos quin potius exercitu congregato egressus est obviam in desertum et venit in Iasa pugnavitque contra eum;
<Vulgate Numbers.21.24> a quo percussus est in ore gladii et possessa est terra eius ab Arnon usque Iebboc et filios Ammon quia forti praesidio tenebantur termini Ammanitarum;
<Vulgate Numbers.21.25> tulit ergo Israhel omnes civitates eius et habitavit in urbibus Amorrei in Esebon scilicet et viculis eius;
<Vulgate Numbers.21.26> urbs Esebon fuit regis Seon Amorrei qui pugnavit contra regem Moab et tulit omnem terram quae dicionis illius fuerat usque Arnon;
<Vulgate Numbers.21.27> idcirco dicitur in proverbio venite in Esebon aedificetur et construatur civitas Seon;
<Vulgate Numbers.21.28> ignis egressus est de Esebon flamma de oppido Seon et devoravit Ar Moabitarum et habitatores excelsorum Arnon;
<Vulgate Numbers.21.29> vae tibi Moab peristi popule Chamos dedit filios eius in fugam et filias in captivitatem regi Amorreorum Seon;
<Vulgate Numbers.21.30> iugum ipsorum disperiit ab Esebon usque Dibon lassi pervenerunt in Nophe et usque Medaba;
<Vulgate Numbers.21.31> habitavit itaque Israhel in terra Amorrei;
<Vulgate Numbers.21.32> misitque Moses qui explorarent Iazer cuius ceperunt viculos et possederunt habitatores;
<Vulgate Numbers.21.33> verteruntque se et ascenderunt per viam Basan et occurrit eis Og rex Basan cum omni populo suo pugnaturus in Edrai;
<Vulgate Numbers.21.34> dixitque Dominus ad Mosen ne timeas eum quia in manu tua tradidi illum et omnem populum ac terram eius faciesque illi sicut fecisti Seon regi Amorreorum habitatori Esebon;
<Vulgate Numbers.21.35> percusserunt igitur et hunc cum filiis suis universumque populum eius usque ad internicionem et possederunt terram illius;
<Vulgate Numbers.22.1> profectique castrametati sunt in campestribus Moab ubi trans Iordanem Hierichus sita est;
<Vulgate Numbers.22.2> videns autem Balac filius Sepphor omnia quae fecerat Israhel Amorreo;
<Vulgate Numbers.22.3> et quod pertimuissent eum Moabitae et impetum eius ferre non possent;
<Vulgate Numbers.22.4> dixit ad maiores natu Madian ita delebit hic populus omnes qui in nostris finibus commorantur quomodo solet bos herbas usque ad radices carpere ipse erat eo tempore rex in Moab;
<Vulgate Numbers.22.5> misit ergo nuntios ad Balaam filium Beor ariolum qui habitabat super flumen terrae filiorum Ammon ut vocarent eum et dicerent ecce egressus est populus ex Aegypto qui operuit superficiem terrae sedens contra me;
<Vulgate Numbers.22.6> veni igitur et maledic populo huic quia fortior me est si quo modo possim percutere et eicere eum de terra mea novi enim quod benedictus sit cui benedixeris et maledictus in quem maledicta congesseris;
<Vulgate Numbers.22.7> perrexerunt seniores Moab et maiores natu Madian habentes divinationis pretium in manibus cumque venissent ad Balaam et narrassent ei omnia verba Balac;
<Vulgate Numbers.22.8> ille respondit manete hic nocte et respondebo quicquid mihi dixerit Dominus manentibus illis apud Balaam venit Deus et ait ad eum;
<Vulgate Numbers.22.9> quid sibi volunt homines isti apud te;
<Vulgate Numbers.22.10> respondit Balac filius Sepphor rex Moabitarum misit ad me;
<Vulgate Numbers.22.11> dicens ecce populus qui egressus est de Aegypto operuit superficiem terrae veni et maledic ei si quo modo possim pugnans abicere eum;
<Vulgate Numbers.22.12> dixitque Deus ad Balaam noli ire cum eis neque maledicas populo quia benedictus est;
<Vulgate Numbers.22.13> qui mane consurgens dixit ad principes ite in terram vestram quia prohibuit me Deus venire vobiscum;
<Vulgate Numbers.22.14> reversi principes dixerunt ad Balac noluit Balaam venire nobiscum;
<Vulgate Numbers.22.15> rursum ille multo plures et nobiliores quam ante miserat misit;
<Vulgate Numbers.22.16> qui cum venissent ad Balaam dixerunt sic dicit Balac filius Sepphor ne cuncteris venire ad me;
<Vulgate Numbers.22.17> paratum honorare te et quicquid volueris dare veni et maledic populo isti;
<Vulgate Numbers.22.18> respondit Balaam si dederit mihi Balac plenam domum suam argenti et auri non potero inmutare verbum Domini Dei mei ut vel plus vel minus loquar;
<Vulgate Numbers.22.19> obsecro ut hic maneatis etiam hac nocte et scire queam quid mihi rursum respondeat Dominus;
<Vulgate Numbers.22.20> venit ergo Deus ad Balaam nocte et ait ei si vocare te venerunt homines isti surge et vade cum eis ita dumtaxat ut quod tibi praecepero facias;
<Vulgate Numbers.22.21> surrexit Balaam mane et strata asina profectus est cum eis;
<Vulgate Numbers.22.22> et iratus est Deus stetitque angelus Domini in via contra Balaam qui sedebat asinae et duos pueros habebat secum;
<Vulgate Numbers.22.23> cernens asina angelum stantem in via evaginato gladio avertit se de itinere et ibat per agrum quam cum verberaret Balaam et vellet ad semitam reducere;
<Vulgate Numbers.22.24> stetit angelus in angustiis duarum maceriarum quibus vineae cingebantur;
<Vulgate Numbers.22.25> quem videns asina iunxit se parieti et adtrivit sedentis pedem at ille iterum verberabat;
<Vulgate Numbers.22.26> et nihilominus angelus ad locum angustum transiens ubi nec ad dextram nec ad sinistram poterat deviari obvius stetit;
<Vulgate Numbers.22.27> cumque vidisset asina stantem angelum concidit sub pedibus sedentis qui iratus vehementius caedebat fuste latera;
<Vulgate Numbers.22.28> aperuitque Dominus os asinae et locuta est quid feci tibi cur percutis me ecce iam tertio;
<Vulgate Numbers.22.29> respondit Balaam quia commeruisti et inlusisti mihi utinam haberem gladium ut te percuterem;
<Vulgate Numbers.22.30> dixit asina nonne animal tuum sum cui semper sedere consuesti usque in praesentem diem dic quid simile umquam fecerim tibi at ille ait numquam;
<Vulgate Numbers.22.31> protinus aperuit Dominus oculos Balaam et vidit angelum stantem in via evaginato gladio adoravitque eum pronus in terram;
<Vulgate Numbers.22.32> cui angelus cur inquit tertio verberas asinam tuam ego veni ut adversarer tibi quia perversa est via tua mihique contraria;
<Vulgate Numbers.22.33> et nisi asina declinasset de via dans locum resistenti te occidissem et illa viveret;
<Vulgate Numbers.22.34> dixit Balaam peccavi nesciens quod tu stares contra me et nunc si displicet tibi ut vadam revertar;
<Vulgate Numbers.22.35> ait angelus vade cum istis et cave ne aliud quam praecepero tibi loquaris ivit igitur cum principibus;
<Vulgate Numbers.22.36> quod cum audisset Balac egressus est in occursum eius in oppido Moabitarum quod situm est in extremis finibus Arnon;
<Vulgate Numbers.22.37> dixitque ad Balaam misi nuntios ut vocarent te cur non statim venisti ad me an quia mercedem adventui tuo reddere nequeo;
<Vulgate Numbers.22.38> cui ille respondit ecce adsum numquid loqui potero aliud nisi quod Deus posuerit in ore meo;
<Vulgate Numbers.22.39> perrexerunt ergo simul et venerunt in urbem quae in extremis regni eius finibus erat;
<Vulgate Numbers.22.40> cumque occidisset Balac boves et oves misit ad Balaam et principes qui cum eo erant munera;
<Vulgate Numbers.22.41> mane autem facto duxit eum ad excelsa Baal et intuitus est extremam partem populi;
<Vulgate Numbers.23.1> dixitque Balaam ad Balac aedifica mihi hic septem aras et para totidem vitulos eiusdemque numeri arietes;
<Vulgate Numbers.23.2> cumque fecisset iuxta sermonem Balaam inposuerunt simul vitulum et arietem super aram;
<Vulgate Numbers.23.3> dixitque Balaam ad Balac sta paulisper iuxta holocaustum tuum donec vadam si forte occurrat mihi Dominus et quodcumque imperaverit loquar tibi;
<Vulgate Numbers.23.4> cumque abisset velociter occurrit ei Deus locutusque ad eum Balaam septem inquit aras erexi et inposui vitulum et arietem desuper;
<Vulgate Numbers.23.5> Dominus autem posuit verbum in ore eius et ait revertere ad Balac et haec loqueris;
<Vulgate Numbers.23.6> reversus invenit stantem Balac iuxta holocaustum suum et omnes principes Moabitarum;
<Vulgate Numbers.23.7> adsumptaque parabola sua dixit de Aram adduxit me Balac rex Moabitarum de montibus orientis veni inquit et maledic Iacob propera et detestare Israhel;
<Vulgate Numbers.23.8> quomodo maledicam cui non maledixit Deus qua ratione detester quem Dominus non detestatur;
<Vulgate Numbers.23.9> de summis silicibus videbo eum et de collibus considerabo illum populus solus habitabit et inter gentes non reputabitur;
<Vulgate Numbers.23.10> quis dinumerare possit pulverem Iacob et nosse numerum stirpis Israhel moriatur anima mea morte iustorum et fiant novissima mea horum similia;
<Vulgate Numbers.23.11> dixitque Balac ad Balaam quid est hoc quod agis ut malediceres inimicis vocavi te et tu e contrario benedicis eis;
<Vulgate Numbers.23.12> cui ille respondit num aliud possum loqui nisi quod iusserit Dominus;
<Vulgate Numbers.23.13> dixit ergo Balac veni mecum in alterum locum unde partem Israhelis videas et totum videre non possis inde maledicito ei;
<Vulgate Numbers.23.14> cumque duxisset eum in locum sublimem super verticem montis Phasga aedificavit Balaam septem aras et inpositis supra vitulo atque ariete;
<Vulgate Numbers.23.15> dixit ad Balac sta hic iuxta holocaustum tuum donec ego pergam obvius;
<Vulgate Numbers.23.16> cui cum Dominus occurrisset posuissetque verbum in ore eius ait revertere ad Balac et haec loqueris ei;
<Vulgate Numbers.23.17> reversus invenit eum stantem iuxta holocaustum suum et principes Moabitarum cum eo ad quem Balac quid inquit locutus est Dominus;
<Vulgate Numbers.23.18> at ille adsumpta parabola sua ait sta Balac et ausculta audi fili Sepphor;
<Vulgate Numbers.23.19> non est Deus quasi homo ut mentiatur nec ut filius hominis ut mutetur dixit ergo et non faciet locutus est et non implebit;
<Vulgate Numbers.23.20> ad benedicendum adductus sum benedictionem prohibere non valeo;
<Vulgate Numbers.23.21> non est idolum in Iacob nec videtur simulacrum in Israhel Dominus Deus eius cum eo est et clangor victoriae regis in illo;
<Vulgate Numbers.23.22> Deus eduxit eum de Aegypto cuius fortitudo similis est rinocerotis;
<Vulgate Numbers.23.23> non est augurium in Iacob nec divinatio in Israhel temporibus suis dicetur Iacob et Israheli quid operatus sit Deus;
<Vulgate Numbers.23.24> ecce populus ut leaena consurget et quasi leo erigetur non accubabit donec devoret praedam et occisorum sanguinem bibat;
<Vulgate Numbers.23.25> dixitque Balac ad Balaam nec maledicas ei nec benedicas;
<Vulgate Numbers.23.26> et ille nonne ait dixi tibi quod quicquid mihi Deus imperaret hoc facerem;
<Vulgate Numbers.23.27> et ait Balac ad eum veni et ducam te ad alium locum si forte placeat Deo ut inde maledicas eis;
<Vulgate Numbers.23.28> cumque duxisset eum super verticem montis Phogor qui respicit solitudinem;
<Vulgate Numbers.23.29> dixit ei Balaam aedifica mihi hic septem aras et para totidem vitulos eiusdemque numeri arietes;
<Vulgate Numbers.23.30> fecit Balac ut Balaam dixerat inposuitque vitulos et arietes per singulas aras;
<Vulgate Numbers.24.1> cumque vidisset Balaam quod placeret Domino ut benediceret Israheli nequaquam abiit ut ante perrexerat ut augurium quaereret sed dirigens contra desertum vultum suum;
<Vulgate Numbers.24.2> et elevans oculos vidit Israhel in tentoriis commorantem per tribus suas et inruente in se spiritu Dei;
<Vulgate Numbers.24.3> adsumpta parabola ait dixit Balaam filius Beor dixit homo cuius obturatus est oculus;
<Vulgate Numbers.24.4> dixit auditor sermonum Dei qui visionem Omnipotentis intuitus est qui cadit et sic aperiuntur oculi eius;
<Vulgate Numbers.24.5> quam pulchra tabernacula tua Iacob et tentoria tua Israhel;
<Vulgate Numbers.24.6> ut valles nemorosae ut horti iuxta fluvios inrigui ut tabernacula quae fixit Dominus quasi cedri propter aquas;
<Vulgate Numbers.24.7> fluet aqua de situla eius et semen illius erit in aquas multas tolletur propter Agag rex eius et auferetur regnum illius;
<Vulgate Numbers.24.8> Deus eduxit illum de Aegypto cuius fortitudo similis est rinocerotis devorabunt gentes hostes illius ossaque eorum confringent et perforabunt sagittis;
<Vulgate Numbers.24.9> accubans dormivit ut leo et quasi leaena quam suscitare nullus audebit qui benedixerit tibi erit ipse benedictus qui maledixerit in maledictione reputabitur;
<Vulgate Numbers.24.10> iratusque Balac contra Balaam conplosis manibus ait ad maledicendum inimicis meis vocavi te quibus e contrario tertio benedixisti;
<Vulgate Numbers.24.11> revertere ad locum tuum decreveram quidem magnifice honorare te sed Dominus privavit te honore disposito;
<Vulgate Numbers.24.12> respondit Balaam ad Balac nonne nuntiis tuis quos misisti ad me dixi;
<Vulgate Numbers.24.13> si dederit mihi Balac plenam domum suam argenti et auri non potero praeterire sermonem Domini Dei mei ut vel boni quid vel mali proferam ex corde meo sed quicquid Dominus dixerit hoc loquar;
<Vulgate Numbers.24.14> verumtamen pergens ad populum meum dabo consilium quid populus tuus huic populo faciat extremo tempore;
<Vulgate Numbers.24.15> sumpta igitur parabola rursum ait dixit Balaam filius Beor dixit homo cuius obturatus est oculus;
<Vulgate Numbers.24.16> dixit auditor sermonum Dei qui novit doctrinam Altissimi et visiones Omnipotentis videt qui cadens apertos habet oculos;
<Vulgate Numbers.24.17> videbo eum sed non modo intuebor illum sed non prope orietur stella ex Iacob et consurget virga de Israhel et percutiet duces Moab vastabitque omnes filios Seth;
<Vulgate Numbers.24.18> et erit Idumea possessio eius hereditas Seir cedet inimicis suis Israhel vero fortiter aget;
<Vulgate Numbers.24.19> de Iacob erit qui dominetur et perdat reliquias civitatis;
<Vulgate Numbers.24.20> cumque vidisset Amalech adsumens parabolam ait principium gentium Amalech cuius extrema perdentur;
<Vulgate Numbers.24.21> vidit quoque Cineum et adsumpta parabola ait robustum est quidem habitaculum tuum sed si in petra posueris nidum tuum;
<Vulgate Numbers.24.22> et fueris electus de stirpe Cain quamdiu poteris permanere Assur enim capiet te;
<Vulgate Numbers.24.23> adsumptaque parabola iterum locutus est heu quis victurus est quando ista faciet Deus;
<Vulgate Numbers.24.24> venient in trieribus de Italia superabunt Assyrios vastabuntque Hebraeos et ad extremum etiam ipsi peribunt;
<Vulgate Numbers.24.25> surrexitque Balaam et reversus est in locum suum Balac quoque via qua venerat rediit;
<Vulgate Numbers.25.1> morabatur autem eo tempore Israhel in Setthim et fornicatus est populus cum filiabus Moab;
<Vulgate Numbers.25.2> quae vocaverunt eos ad sacrificia sua at illi comederunt et adoraverunt deos earum;
<Vulgate Numbers.25.3> initiatusque est Israhel Beelphegor et iratus Dominus;
<Vulgate Numbers.25.4> ait ad Mosen tolle cunctos principes populi et suspende eos contra solem in patibulis ut avertatur furor meus ab Israhel;
<Vulgate Numbers.25.5> dixitque Moses ad iudices Israhel occidat unusquisque proximos suos qui initiati sunt Beelphegor;
<Vulgate Numbers.25.6> et ecce unus de filiis Israhel intravit coram fratribus suis ad scortum madianitin vidente Mose et omni turba filiorum Israhel qui flebant ante fores tabernaculi;
<Vulgate Numbers.25.7> quod cum vidisset Finees filius Eleazari filii Aaron sacerdotis surrexit de medio multitudinis et arrepto pugione;
<Vulgate Numbers.25.8> ingressus est post virum israhelitem in lupanar et perfodit ambos simul virum scilicet et mulierem in locis genitalibus cessavitque plaga a filiis Israhel;
<Vulgate Numbers.25.9> et occisi sunt viginti quattuor milia homines;
<Vulgate Numbers.25.10> dixitque Dominus ad Mosen;
<Vulgate Numbers.25.11> Finees filius Eleazari filii Aaron sacerdotis avertit iram meam a filiis Israhel quia zelo meo commotus est contra eos ut non ipse delerem filios Israhel in zelo meo;
<Vulgate Numbers.25.12> idcirco loquere ad eos ecce do ei pacem foederis mei;
<Vulgate Numbers.25.13> et erit tam ipsi quam semini illius pactum sacerdotii sempiternum quia zelatus est pro Deo suo et expiavit scelus filiorum Israhel;
<Vulgate Numbers.25.14> erat autem nomen viri israhelitae qui occisus est cum Madianitide Zambri filius Salu dux de cognatione et tribu Symeonis;
<Vulgate Numbers.25.15> porro mulier madianitis quae pariter interfecta est vocabatur Chozbi filia Sur principis nobilissimi Madianitarum;
<Vulgate Numbers.25.16> locutusque est Dominus ad Mosen dicens;
<Vulgate Numbers.25.17> hostes vos sentiant Madianitae et percutite eos;
<Vulgate Numbers.25.18> quia et ipsi hostiliter egerunt contra vos et decepere insidiis per idolum Phogor et Chozbi filiam ducis Madian sororem suam quae percussa est in die plagae pro sacrilegio Phogor;
<Vulgate Numbers.26.1> postquam noxiorum sanguis effusus est dixit Dominus ad Mosen et Eleazarum filium Aaron sacerdotem;
<Vulgate Numbers.26.2> numerate omnem summam filiorum Israhel a viginti annis et supra per domos et cognationes suas cunctos qui possunt ad bella procedere;
<Vulgate Numbers.26.3> locuti sunt itaque Moses et Eleazar sacerdos in campestribus Moab super Iordanem contra Hierichum ad eos qui erant;
<Vulgate Numbers.26.4> a viginti annis et supra sicut Dominus imperarat quorum iste est numerus;
<Vulgate Numbers.26.5> Ruben primogenitus Israhel huius filius Enoch a quo familia Enochitarum et Phallu a quo familia Phalluitarum;
<Vulgate Numbers.26.6> et Esrom a quo familia Esromitarum et Charmi a quo familia Charmitarum;
<Vulgate Numbers.26.7> hae sunt familiae de stirpe Ruben quarum numerus inventus est quadraginta tria milia et septingenti triginta;
<Vulgate Numbers.26.8> filius Phallu Heliab;
<Vulgate Numbers.26.9> huius filii Namuhel et Dathan et Abiram isti sunt Dathan et Abiram principes populi qui surrexerunt contra Mosen et Aaron in seditione Core quando adversum Dominum rebellaverunt;
<Vulgate Numbers.26.10> et aperiens terra os suum devoravit Core morientibus plurimis quando conbusit ignis ducentos quinquaginta viros et factum est grande miraculum;
<Vulgate Numbers.26.11> ut Core pereunte filii illius non perirent;
<Vulgate Numbers.26.12> filii Symeon per cognationes suas Namuhel ab hoc familia Namuhelitarum Iamin ab hoc familia Iaminitarum Iachin ab hoc familia Iachinitarum;
<Vulgate Numbers.26.13> Zare ab hoc familia Zareitarum Saul ab hoc familia Saulitarum;
<Vulgate Numbers.26.14> hae sunt familiae de stirpe Symeon quarum omnis numerus fuit viginti duo milia ducentorum;
<Vulgate Numbers.26.15> filii Gad per cognationes suas Sephon ab hoc familia Sephonitarum Aggi ab hoc familia Aggitarum Suni ab hoc familia Sunitarum;
<Vulgate Numbers.26.16> Ozni ab hoc familia Oznitarum Heri ab hoc familia Heritarum;
<Vulgate Numbers.26.17> Arod ab hoc familia Aroditarum Arihel ab hoc familia Arihelitarum;
<Vulgate Numbers.26.18> istae sunt familiae Gad quarum omnis numerus fuit quadraginta milia quingentorum;
<Vulgate Numbers.26.19> filii Iuda Her et Onan qui ambo mortui sunt in terra Chanaan;
<Vulgate Numbers.26.20> fueruntque filii Iuda per cognationes suas Sela a quo familia Selanitarum Phares a quo familia Pharesitarum Zare a quo familia Zareitarum;
<Vulgate Numbers.26.21> porro filii Phares Esrom a quo familia Esromitarum et Amul a quo familia Amulitarum;
<Vulgate Numbers.26.22> istae sunt familiae Iuda quarum omnis numerus fuit septuaginta milia quingentorum;
<Vulgate Numbers.26.23> filii Isachar per cognationes suas Thola a quo familia Tholaitarum Phua a quo familia Phuaitarum;
<Vulgate Numbers.26.24> Iasub a quo familia Iasubitarum Semran a quo familia Semranitarum;
<Vulgate Numbers.26.25> hae sunt cognationes Isachar quarum numerus fuit sexaginta quattuor milia trecentorum;
<Vulgate Numbers.26.26> filii Zabulon per cognationes suas Sared a quo familia Sareditarum Helon a quo familia Helonitarum Ialel a quo familia Ialelitarum;
<Vulgate Numbers.26.27> hae sunt cognationes Zabulon quarum numerus fuit sexaginta milia quingentorum;
<Vulgate Numbers.26.28> filii Ioseph per cognationes suas Manasse et Ephraim;
<Vulgate Numbers.26.29> de Manasse ortus est Machir a quo familia Machiritarum Machir genuit Galaad a quo familia Galaaditarum;
<Vulgate Numbers.26.30> Galaad habuit filios Hiezer a quo familia Hiezeritarum et Elec a quo familia Elecarum;
<Vulgate Numbers.26.31> et Asrihel a quo familia Asrihelitarum et Sechem a quo familia Sechemitarum;
<Vulgate Numbers.26.32> et Semida a quo familia Semidatarum et Epher a quo familia Epheritarum;
<Vulgate Numbers.26.33> fuit autem Epher pater Salphaad qui filios non habebat sed tantum filias quarum ista sunt nomina Maala et Noa et Egla et Melcha et Thersa;
<Vulgate Numbers.26.34> hae sunt familiae Manasse et numerus earum quinquaginta duo milia septingentorum;
<Vulgate Numbers.26.35> filii autem Ephraim per cognationes suas fuerunt hii Suthala a quo familia Suthalitarum Becher a quo familia Becheritarum Tehen a quo familia Tehenitarum;
<Vulgate Numbers.26.36> porro filius Suthala fuit Heran a quo familia Heranitarum;
<Vulgate Numbers.26.37> hae sunt cognationes filiorum Ephraim quarum numerus triginta duo milia quingentorum;
<Vulgate Numbers.26.38> isti sunt filii Ioseph per familias suas filii Beniamin in cognationibus suis Bale a quo familia Baleitarum Azbel a quo familia Azbelitarum Ahiram a quo familia Ahiramitarum;
<Vulgate Numbers.26.39> Supham a quo familia Suphamitarum Hupham a quo familia Huphamitarum;
<Vulgate Numbers.26.40> filii Bale Hered et Noeman de Hered familia Hereditarum de Noeman familia Noemitarum;
<Vulgate Numbers.26.41> hii sunt filii Beniamin per cognationes suas quorum numerus quadraginta quinque milia sescentorum;
<Vulgate Numbers.26.42> filii Dan per cognationes suas Suham a quo familia Suhamitarum hae cognationes Dan per familias suas;
<Vulgate Numbers.26.43> omnes fuere Suhamitae quorum numerus erat sexaginta quattuor milia quadringentorum;
<Vulgate Numbers.26.44> filii Aser per cognationes suas Iemna a quo familia Iemnaitarum Iessui a quo familia Iessuitarum Brie a quo familia Brieitarum;
<Vulgate Numbers.26.45> filii Brie Haber a quo familia Haberitarum et Melchihel a quo familia Melchihelitarum;
<Vulgate Numbers.26.46> nomen autem filiae Aser fuit Sara;
<Vulgate Numbers.26.47> hae cognationes filiorum Aser et numerus eorum quinquaginta tria milia quadringentorum;
<Vulgate Numbers.26.48> filii Nepthalim per cognationes suas Iessihel a quo familia Iessihelitarum Guni a quo familia Gunitarum;
<Vulgate Numbers.26.49> Iesser a quo familia Iesseritarum Sellem a quo familia Sellemitarum;
<Vulgate Numbers.26.50> hae sunt cognationes filiorum Nepthalim per familias suas quorum numerus quadraginta quinque milia quadringentorum;
<Vulgate Numbers.26.51> ista est summa filiorum Israhel qui recensiti sunt sescenta milia et mille septingenti triginta;
<Vulgate Numbers.26.52> locutusque est Dominus ad Mosen dicens;
<Vulgate Numbers.26.53> istis dividetur terra iuxta numerum vocabulorum in possessiones suas;
<Vulgate Numbers.26.54> pluribus maiorem partem dabis et paucioribus minorem singulis sicut nunc recensiti sunt tradetur possessio;
<Vulgate Numbers.26.55> ita dumtaxat ut sors terram tribubus dividat et familiis;
<Vulgate Numbers.26.56> quicquid sorte contigerit hoc vel plures accipient vel pauciores;
<Vulgate Numbers.26.57> hic quoque est numerus filiorum Levi per familias suas Gerson a quo familia Gersonitarum Caath a quo familia Caathitarum Merari a quo familia Meraritarum;
<Vulgate Numbers.26.58> hae sunt familiae Levi familia Lobni familia Hebroni familia Mooli familia Musi familia Cori at vero Caath genuit Amram;
<Vulgate Numbers.26.59> qui habuit uxorem Iochabed filiam Levi quae nata est ei in Aegypto haec genuit viro suo Amram filios Aaron et Mosen et Mariam sororem eorum;
<Vulgate Numbers.26.60> de Aaron orti sunt Nadab et Abiu et Eleazar et Ithamar;
<Vulgate Numbers.26.61> quorum Nadab et Abiu mortui sunt cum obtulissent ignem alienum coram Domino;
<Vulgate Numbers.26.62> fueruntque omnes qui numerati sunt viginti tria milia generis masculini ab uno mense et supra quia non sunt recensiti inter filios Israhel nec eis cum ceteris data possessio;
<Vulgate Numbers.26.63> hic est numerus filiorum Israhel qui descripti sunt a Mosen et Eleazaro sacerdote in campestribus Moab supra Iordanem contra Hiericho;
<Vulgate Numbers.26.64> inter quos nullus fuit eorum qui ante numerati sunt a Mose et Aaron in deserto Sinai;
<Vulgate Numbers.26.65> praedixerat enim Dominus quod omnes morerentur in solitudine nullusque remansit ex eis nisi Chaleb filius Iepphonne et Iosue filius Nun;
<Vulgate Numbers.27.1> accesserunt autem filiae Salphaad filii Epher filii Galaad filii Machir filii Manasse qui fuit filius Ioseph quarum sunt nomina Maala et Noa et Egla et Melcha et Thersa;
<Vulgate Numbers.27.2> steteruntque coram Mosen et Eleazaro sacerdote et cunctis principibus populi ad ostium tabernaculi foederis atque dixerunt;
<Vulgate Numbers.27.3> pater noster mortuus est in deserto nec fuit in seditione quae concitata est contra Dominum sub Core sed in peccato suo mortuus est hic non habuit mares filios cur tollitur nomen illius de familia sua quia non habet filium date nobis possessionem inter cognatos patris nostri;
<Vulgate Numbers.27.4> rettulitque Moses causam earum ad iudicium Domini;
<Vulgate Numbers.27.5> qui dixit ad eum;
<Vulgate Numbers.27.6> iustam rem postulant filiae Salphaad da eis possessionem inter cognatos patris sui et ei in hereditate succedant;
<Vulgate Numbers.27.7> ad filios autem Israhel loqueris haec;
<Vulgate Numbers.27.8> homo cum mortuus fuerit absque filio ad filiam eius transibit hereditas;
<Vulgate Numbers.27.9> si filiam non habuerit habebit successores fratres suos;
<Vulgate Numbers.27.10> quod si et fratres non fuerint dabitis hereditatem fratribus patris eius;
<Vulgate Numbers.27.11> sin autem nec patruos habuerit dabitur hereditas his qui ei proximi sunt eritque hoc filiis Israhel sanctum lege perpetua sicut praecepit Dominus Mosi;
<Vulgate Numbers.27.12> dixit quoque Dominus ad Mosen ascende in montem istum Abarim et contemplare inde terram quam daturus sum filiis Israhel;
<Vulgate Numbers.27.13> cumque videris eam ibis et tu ad populum tuum sicut ivit frater tuus Aaron;
<Vulgate Numbers.27.14> quia offendistis me in deserto Sin in contradictione multitudinis nec sanctificare me voluistis coram ea super aquas hae sunt aquae Contradictionis in Cades deserti Sin;
<Vulgate Numbers.27.15> cui respondit Moses;
<Vulgate Numbers.27.16> provideat Dominus Deus spirituum omnis carnis hominem qui sit super multitudinem hanc;
<Vulgate Numbers.27.17> et possit exire et intrare ante eos et educere illos vel introducere ne sit populus Domini sicut oves absque pastore;
<Vulgate Numbers.27.18> dixitque Dominus ad eum tolle Iosue filium Nun virum in quo est spiritus et pone manum tuam super eum;
<Vulgate Numbers.27.19> qui stabit coram Eleazaro sacerdote et omni multitudine;
<Vulgate Numbers.27.20> et dabis ei praecepta cunctis videntibus et partem gloriae tuae ut audiat eum omnis synagoga filiorum Israhel;
<Vulgate Numbers.27.21> pro hoc si quid agendum erit Eleazar sacerdos consulet Dominum ad verbum eius egredietur et ingredietur ipse et omnes filii Israhel cum eo et cetera multitudo;
<Vulgate Numbers.27.22> fecit Moses ut praeceperat Dominus cumque tulisset Iosue statuit eum coram Eleazaro sacerdote et omni frequentia populi;
<Vulgate Numbers.27.23> et inpositis capiti eius manibus cuncta replicavit quae mandaverat Dominus;
<Vulgate Numbers.28.1> dixit quoque Dominus ad Mosen;
<Vulgate Numbers.28.2> praecipe filiis Israhel et dices ad eos oblationem meam et panes et incensum odoris suavissimi offerte per tempora sua;
<Vulgate Numbers.28.3> haec sunt sacrificia quae offerre debetis agnos anniculos inmaculatos duos cotidie in holocaustum sempiternum;
<Vulgate Numbers.28.4> unum offeretis mane et alterum ad vesperam;
<Vulgate Numbers.28.5> decimam partem oephi similae quae conspersa sit oleo purissimo et habeat quartam partem hin;
<Vulgate Numbers.28.6> holocaustum iuge est quod obtulistis in monte Sinai in odorem suavissimum incensi Domini;
<Vulgate Numbers.28.7> et libabitis vini quartam partem hin per agnos singulos in sanctuario Domini;
<Vulgate Numbers.28.8> alterumque agnum similiter offeretis ad vesperam iuxta omnem ritum sacrificii matutini et libamentorum eius oblationem suavissimi odoris Domino;
<Vulgate Numbers.28.9> die autem sabbati offeretis duos agnos anniculos inmaculatos et duas decimas similae oleo conspersae in sacrificio et liba;
<Vulgate Numbers.28.10> quae rite funduntur per singula sabbata in holocausto sempiterno;
<Vulgate Numbers.28.11> in kalendis autem id est in mensuum exordiis offeretis holocaustum Domino vitulos de armento duos arietem unum agnos anniculos septem inmaculatos;
<Vulgate Numbers.28.12> et tres decimas similae oleo conspersae in sacrificio per singulos vitulos et duas decimas similae oleo conspersae per singulos arietes;
<Vulgate Numbers.28.13> et decimam decimae similae ex oleo in sacrificio per agnos singulos holocaustum suavissimi odoris atque incensi est Domino;
<Vulgate Numbers.28.14> libamenta autem vini quae per singulas fundenda sunt victimas ista erunt media pars hin per vitulos singulos tertia per arietem quarta per agnum hoc erit holocaustum per omnes menses qui sibi anno vertente succedunt;
<Vulgate Numbers.28.15> hircus quoque offeretur Domino pro peccatis in holocaustum sempiternum cum libamentis suis;
<Vulgate Numbers.28.16> mense autem primo quartadecima die mensis phase Domini erit;
<Vulgate Numbers.28.17> et quintadecima die sollemnitas septem diebus vescentur azymis;
<Vulgate Numbers.28.18> quarum dies prima venerabilis et sancta erit omne opus servile non facietis in ea;
<Vulgate Numbers.28.19> offeretisque incensum holocaustum Domino vitulos de armento duos arietem unum agnos anniculos inmaculatos septem;
<Vulgate Numbers.28.20> et sacrificia singulorum ex simila quae conspersa sit oleo tres decimas per singulos vitulos et duas decimas per arietem;
<Vulgate Numbers.28.21> et decimam decimae per agnos singulos id est per septem agnos;
<Vulgate Numbers.28.22> et hircum pro peccato unum ut expietur pro vobis;
<Vulgate Numbers.28.23> praeter holocaustum matutinum quod semper offertis;
<Vulgate Numbers.28.24> ita facietis per singulos dies septem dierum in fomitem ignis et in odorem suavissimum Domino qui surget de holocausto et de libationibus singulorum;
<Vulgate Numbers.28.25> dies quoque septimus celeberrimus et sanctus erit vobis omne opus servile non facietis in eo;
<Vulgate Numbers.28.26> dies etiam primitivorum quando offertis novas fruges Domino expletis ebdomadibus venerabilis et sancta erit omne opus servile non facietis in ea;
<Vulgate Numbers.28.27> offeretisque holocaustum in odorem suavissimum Domino vitulos de armento duos arietem unum et agnos anniculos inmaculatos septem;
<Vulgate Numbers.28.28> atque in sacrificiis eorum similae oleo conspersae tres decimas per singulos vitulos per arietes duas;
<Vulgate Numbers.28.29> per agnos decimam decimae qui simul sunt agni septem hircum quoque;
<Vulgate Numbers.28.30> qui mactatur pro expiatione praeter holocaustum sempiternum et liba eius;
<Vulgate Numbers.28.31> inmaculata offeretis omnia cum libationibus suis;
<Vulgate Numbers.29.1> mensis etiam septimi prima dies venerabilis et sancta erit vobis omne opus servile non facietis in ea quia dies clangoris est et tubarum;
<Vulgate Numbers.29.2> offeretisque holocaustum in odorem suavissimum Domino vitulum de armento unum arietem unum agnos anniculos inmaculatos septem;
<Vulgate Numbers.29.3> et in sacrificiis eorum similae oleo conspersae tres decimas per singulos vitulos duas decimas per arietem;
<Vulgate Numbers.29.4> unam decimam per agnum qui simul sunt agni septem;
<Vulgate Numbers.29.5> et hircum pro peccato qui offertur in expiationem populi;
<Vulgate Numbers.29.6> praeter holocaustum kalendarum cum sacrificiis suis et holocaustum sempiternum cum libationibus solitis hisdem caerimoniis offeretis in odorem suavissimum incensum Domino;
<Vulgate Numbers.29.7> decima quoque dies mensis huius septimi erit vobis sancta atque venerabilis et adfligetis animas vestras omne opus servile non facietis in ea;
<Vulgate Numbers.29.8> offeretisque holocaustum Domino in odorem suavissimum vitulum de armento unum arietem unum agnos anniculos inmaculatos septem;
<Vulgate Numbers.29.9> et in sacrificiis eorum similae oleo conspersae tres decimas per vitulos singulos duas decimas per arietem;
<Vulgate Numbers.29.10> decimam decimae per agnos singulos qui sunt simul septem agni;
<Vulgate Numbers.29.11> et hircum pro peccato absque his quae offerri pro delicto solent in expiationem et holocaustum sempiternum in sacrificio et libaminibus eorum;
<Vulgate Numbers.29.12> quintadecima vero die mensis septimi quae vobis erit sancta atque venerabilis omne opus servile non facietis in ea sed celebrabitis sollemnitatem Domino septem diebus;
<Vulgate Numbers.29.13> offeretisque holocaustum in odorem suavissimum Domino vitulos de armento tredecim arietes duos agnos anniculos quattuordecim inmaculatos;
<Vulgate Numbers.29.14> et in libamentis eorum similae oleo conspersae tres decimas per vitulos singulos qui sunt simul vituli tredecim et duas decimas arieti uno id est simul arietibus duobus;
<Vulgate Numbers.29.15> et decimam decimae agnis singulis qui sunt simul agni quattuordecim;
<Vulgate Numbers.29.16> et hircum pro peccato absque holocausto sempiterno et sacrificio et libamine eius;
<Vulgate Numbers.29.17> in die altero offeres vitulos de armento duodecim arietes duos agnos anniculos inmaculatos quattuordecim;
<Vulgate Numbers.29.18> sacrificiaque et libamina singulorum per vitulos et arietes et agnos rite celebrabis;
<Vulgate Numbers.29.19> et hircum pro peccato absque holocausto sempiterno sacrificioque eius et libamine;
<Vulgate Numbers.29.20> die tertio offeres vitulos undecim arietes duos agnos anniculos inmaculatos quattuordecim;
<Vulgate Numbers.29.21> sacrificiaque et libamina singulorum per vitulos et arietes et agnos rite celebrabis;
<Vulgate Numbers.29.22> et hircum pro peccato absque holocausto sempiterno et sacrificio et libamine eius;
<Vulgate Numbers.29.23> die quarto offeres vitulos decem arietes duos agnos anniculos inmaculatos quattuordecim;
<Vulgate Numbers.29.24> sacrificiaque eorum et libamina singulorum per vitulos et arietes et agnos rite celebrabis;
<Vulgate Numbers.29.25> et hircum pro peccato absque holocausto sempiterno sacrificioque eius et libamine;
<Vulgate Numbers.29.26> die quinto offeres vitulos novem arietes duos agnos anniculos inmaculatos quattuordecim;
<Vulgate Numbers.29.27> sacrificiaque et libamina singulorum per vitulos et arietes et agnos rite celebrabis;
<Vulgate Numbers.29.28> et hircum pro peccato absque holocausto sempiterno sacrificioque eius et libamine;
<Vulgate Numbers.29.29> die sexto offeres vitulos octo arietes duos agnos anniculos inmaculatos quattuordecim;
<Vulgate Numbers.29.30> sacrificiaque et libamina singulorum per vitulos et arietes et agnos rite celebrabis;
<Vulgate Numbers.29.31> et hircum pro peccato absque holocausto sempiterno sacrificioque eius et libamine;
<Vulgate Numbers.29.32> die septimo offeres vitulos septem arietes duos agnos anniculos inmaculatos quattuordecim;
<Vulgate Numbers.29.33> sacrificiaque et libamina singulorum per vitulos et arietes et agnos rite celebrabis;
<Vulgate Numbers.29.34> et hircum pro peccato absque holocausto sempiterno sacrificioque eius et libamine;
<Vulgate Numbers.29.35> die octavo qui est celeberrimus omne opus servile non facietis;
<Vulgate Numbers.29.36> offerentes holocaustum in odorem suavissimum Domino vitulum unum arietem unum agnos anniculos inmaculatos septem;
<Vulgate Numbers.29.37> sacrificiaque et libamina singulorum per vitulos et arietes et agnos rite celebrabis;
<Vulgate Numbers.29.38> et hircum pro peccato absque holocausto sempiterno sacrificioque eius et libamine;
<Vulgate Numbers.29.39> haec offeretis Domino in sollemnitatibus vestris praeter vota et oblationes spontaneas in holocausto in sacrificio in libamine et in hostiis pacificis;
<Vulgate Numbers.30.1> narravitque Moses filiis Israhel omnia quae ei Dominus imperarat;
<Vulgate Numbers.30.2> et locutus est ad principes tribuum filiorum Israhel iste est sermo quem praecepit Dominus;
<Vulgate Numbers.30.3> si quis virorum votum Domino voverit aut se constrinxerit iuramento non faciet irritum verbum suum sed omne quod promisit implebit;
<Vulgate Numbers.30.4> mulier si quippiam voverit et se constrinxerit iuramento quae est in domo patris sui et in aetate adhuc puellari si cognoverit pater votum quod pollicita est et iuramentum quo obligavit animam suam et tacuerit voti rea erit;
<Vulgate Numbers.30.5> quicquid pollicita est et iuravit opere conplebit;
<Vulgate Numbers.30.6> sin autem statim ut audierit contradixerit pater et vota et iuramenta eius irrita erunt nec obnoxia tenebitur sponsioni eo quod contradixerit pater;
<Vulgate Numbers.30.7> si maritum habuerit et voverit aliquid et semel verbum de ore eius egrediens animam illius obligaverit iuramento;
<Vulgate Numbers.30.8> quo die audierit vir et non contradixerit voti rea erit reddet quodcumque promiserat;
<Vulgate Numbers.30.9> sin autem audiens statim contradixerit et irritas fecerit pollicitationes eius verbaque quibus obstrinxerat animam suam propitius ei erit Dominus;
<Vulgate Numbers.30.10> vidua et repudiata quicquid voverint reddent;
<Vulgate Numbers.30.11> uxor in domo viri cum se voto constrinxerit et iuramento;
<Vulgate Numbers.30.12> si audierit vir et tacuerit nec contradixerit sponsioni reddet quodcumque promiserat;
<Vulgate Numbers.30.13> sin autem extemplo contradixerit non tenebitur promissionis rea quia maritus contradixit et Dominus ei propitius erit;
<Vulgate Numbers.30.14> si voverit et iuramento se constrinxerit ut per ieiunium vel ceterarum rerum abstinentiam adfligat animam suam in arbitrio viri erit ut faciat sive non faciat;
<Vulgate Numbers.30.15> quod si audiens vir tacuerit et in alteram diem distulerit sententiam quicquid voverat atque promiserat reddet quia statim ut audivit tacuit;
<Vulgate Numbers.30.16> sin autem contradixerit postquam rescivit portabit ipse iniquitatem eius;
<Vulgate Numbers.30.17> istae sunt leges quas constituit Dominus Mosi inter virum et uxorem inter patrem et filiam quae in puellari adhuc aetate est vel quae manet in parentis domo;
<Vulgate Numbers.31.1> locutusque est Dominus ad Mosen dicens;
<Vulgate Numbers.31.2> ulciscere prius filios Israhel de Madianitis et sic colligeris ad populum tuum;
<Vulgate Numbers.31.3> statimque Moses armate inquit ex vobis viros ad pugnam qui possint ultionem Domini expetere de Madianitis;
<Vulgate Numbers.31.4> mille viri de singulis tribubus eligantur Israhel qui mittantur ad bellum;
<Vulgate Numbers.31.5> dederuntque millenos de cunctis tribubus id est duodecim milia expeditorum ad pugnam;
<Vulgate Numbers.31.6> quos misit Moses cum Finees filio Eleazari sacerdotis vasa quoque sancta et tubas ad clangendum tradidit ei;
<Vulgate Numbers.31.7> cumque pugnassent contra Madianitas atque vicissent omnes mares occiderunt;
<Vulgate Numbers.31.8> et reges eorum Evi et Recem et Sur et Ur et Rebe quinque principes gentis Balaam quoque filium Beor interfecerunt gladio;
<Vulgate Numbers.31.9> ceperuntque mulieres eorum et parvulos omniaque pecora et cunctam supellectilem quicquid habere potuerant depopulati sunt;
<Vulgate Numbers.31.10> tam urbes quam viculos et castella flamma consumpsit;
<Vulgate Numbers.31.11> et tulerunt praedam et universa quae ceperant tam ex hominibus quam ex iumentis;
<Vulgate Numbers.31.12> et adduxerunt ad Mosen et Eleazarum sacerdotem et ad omnem multitudinem filiorum Israhel reliqua etiam utensilia portaverunt ad castra in campestribus Moab iuxta Iordanem contra Hiericho;
<Vulgate Numbers.31.13> egressi sunt autem Moses et Eleazar sacerdos et omnes principes synagogae in occursum eorum extra castra;
<Vulgate Numbers.31.14> iratusque Moses principibus exercitus tribunis et centurionibus qui venerant de bello;
<Vulgate Numbers.31.15> ait cur feminas reservastis;
<Vulgate Numbers.31.16> nonne istae sunt quae deceperunt filios Israhel ad suggestionem Balaam et praevaricari vos fecerunt in Domino super peccato Phogor unde et percussus est populus;
<Vulgate Numbers.31.17> ergo cunctos interficite quicquid est generis masculini etiam in parvulis et mulieres quae noverunt viros in coitu iugulate;
<Vulgate Numbers.31.18> puellas autem et omnes feminas virgines reservate vobis;
<Vulgate Numbers.31.19> et manete extra castra septem diebus qui occiderit hominem vel occisum tetigerit lustrabitur die tertio et septimo;
<Vulgate Numbers.31.20> et de omni praeda sive vestimentum fuerit sive vas et aliquid in utensilia praeparatum de caprarum pellibus et pilis et ligno expiabitur;
<Vulgate Numbers.31.21> Eleazar quoque sacerdos ad viros exercitus qui pugnaverant sic locutus est hoc est praeceptum legis quod mandavit Dominus Mosi;
<Vulgate Numbers.31.22> aurum et argentum et aes et ferrum et stagnum et plumbum;
<Vulgate Numbers.31.23> et omne quod potest transire per flammas igne purgabitur quicquid autem ignem non potest sustinere aqua expiationis sanctificabitur;
<Vulgate Numbers.31.24> et lavabitis vestimenta vestra die septimo et purificati postea castra intrabitis;
<Vulgate Numbers.31.25> dixitque Dominus ad Mosen;
<Vulgate Numbers.31.26> tollite summam eorum quae capta sunt ab homine usque ad pecus tu et Eleazar sacerdos et principes vulgi;
<Vulgate Numbers.31.27> dividesque ex aequo praedam inter eos qui pugnaverunt et egressi sunt ad bellum et inter omnem reliquam multitudinem;
<Vulgate Numbers.31.28> et separabis partem Domino ab his qui pugnaverunt et fuerunt in bello unam animam de quingentis tam ex hominibus quam ex bubus et asinis et ovibus;
<Vulgate Numbers.31.29> et dabis eam Eleazaro sacerdoti quia primitiae Domini sunt;
<Vulgate Numbers.31.30> ex media quoque parte filiorum Israhel accipies quinquagesimum caput hominum et boum et asinorum et ovium cunctarumque animantium et dabis ea Levitis qui excubant in custodiis tabernaculi Domini;
<Vulgate Numbers.31.31> feceruntque Moses et Eleazar sicut praeceperat Dominus;
<Vulgate Numbers.31.32> fuit autem praeda quam exercitus ceperat ovium sescenta septuaginta quinque milia;
<Vulgate Numbers.31.33> boum septuaginta duo milia;
<Vulgate Numbers.31.34> asinorum sexaginta milia et mille;
<Vulgate Numbers.31.35> animae hominum sexus feminei quae non cognoverant viros triginta duo milia;
<Vulgate Numbers.31.36> dataque est media pars his qui in proelio fuerant ovium trecenta triginta septem milia quingenta;
<Vulgate Numbers.31.37> e quibus in partem Domini supputatae sunt oves sescentae septuaginta quinque;
<Vulgate Numbers.31.38> et de bubus triginta sex milibus boves septuaginta duo;
<Vulgate Numbers.31.39> de asinis triginta milibus quingentis asini sexaginta unus;
<Vulgate Numbers.31.40> de animabus hominum sedecim milibus cesserunt in partem Domini triginta duae animae;
<Vulgate Numbers.31.41> tradiditque Moses numerum primitiarum Domini Eleazaro sacerdoti sicut ei fuerat imperatum;
<Vulgate Numbers.31.42> ex media parte filiorum Israhel quam separaverat his qui in proelio fuerant;
<Vulgate Numbers.31.43> de media vero parte quae contigerat reliquae multitudini id est de ovium trecentis triginta septem milibus quingentis;
<Vulgate Numbers.31.44> et de bubus triginta sex milibus;
<Vulgate Numbers.31.45> et de asinis triginta milibus quingentis;
<Vulgate Numbers.31.46> et de hominibus sedecim milibus;
<Vulgate Numbers.31.47> tulit Moses quinquagesimum caput et dedit Levitis qui excubant in tabernaculo Domini sicut praeceperat Dominus;
<Vulgate Numbers.31.48> cumque accessissent principes exercitus ad Mosen et tribuni centurionesque dixerunt;
<Vulgate Numbers.31.49> nos servi tui recensuimus numerum pugnatorum quos habuimus sub manu nostra et ne unus quidem defuit;
<Vulgate Numbers.31.50> ob hanc causam offerimus in donariis Domini singuli quod in praeda auri potuimus invenire periscelides et armillas anulos et dextralia ac murenulas ut depreceris pro nobis Dominum;
<Vulgate Numbers.31.51> susceperuntque Moses et Eleazar sacerdos omne aurum in diversis speciebus;
<Vulgate Numbers.31.52> pondo sedecim milia septingentos quinquaginta siclos a tribunis et centurionibus;
<Vulgate Numbers.31.53> unusquisque enim quod in praeda rapuerat suum erat;
<Vulgate Numbers.31.54> et susceptum intulerunt in tabernaculum testimonii in monumentum filiorum Israhel coram Domino;
<Vulgate Numbers.32.1> filii autem Ruben et Gad habebant pecora multa et erat illis in iumentis infinita substantia cumque vidissent Iazer et Galaad aptas alendis animalibus;
<Vulgate Numbers.32.2> venerunt ad Mosen et ad Eleazarum sacerdotem et principes multitudinis atque dixerunt;
<Vulgate Numbers.32.3> Atharoth et Dibon et Iazer et Nemra Esbon et Eleale et Sabam et Nebo et Beon;
<Vulgate Numbers.32.4> terram quam percussit Dominus in conspectu filiorum Israhel regionis uberrimae est ad pastum animalium et nos servi tui habemus iumenta plurima;
<Vulgate Numbers.32.5> precamurque si invenimus gratiam coram te ut des nobis famulis tuis eam in possessionem ne facias nos transire Iordanem;
<Vulgate Numbers.32.6> quibus respondit Moses numquid fratres vestri ibunt ad pugnam et vos hic sedebitis;
<Vulgate Numbers.32.7> cur subvertitis mentes filiorum Israhel ne transire audeant in locum quem eis daturus est Dominus;
<Vulgate Numbers.32.8> nonne ita egerunt patres vestri quando misi de Cadesbarne ad explorandam terram;
<Vulgate Numbers.32.9> cumque venissent usque ad vallem Botri lustrata omni regione subverterunt cor filiorum Israhel ut non intrarent fines quos eis Dominus dedit;
<Vulgate Numbers.32.10> qui iratus iuravit dicens;
<Vulgate Numbers.32.11> si videbunt homines isti qui ascenderunt ex Aegypto a viginti annis et supra terram quam sub iuramento pollicitus sum Abraham Isaac et Iacob et noluerunt sequi me;
<Vulgate Numbers.32.12> praeter Chaleb filium Iepphonne Cenezeum et Iosue filium Nun isti impleverunt voluntatem meam;
<Vulgate Numbers.32.13> iratusque Dominus adversum Israhel circumduxit eum per desertum quadraginta annis donec consumeretur universa generatio quae fecerat malum in conspectu eius;
<Vulgate Numbers.32.14> et ecce inquit vos surrexistis pro patribus vestris incrementa et alumni hominum peccatorum ut augeretis furorem Domini contra Israhel;
<Vulgate Numbers.32.15> qui si nolueritis sequi eum in solitudine populum derelinquet et vos causa eritis necis omnium;
<Vulgate Numbers.32.16> at illi prope accedentes dixerunt caulas ovium fabricabimus et stabula iumentorum parvulis quoque nostris urbes munitas;
<Vulgate Numbers.32.17> nos autem ipsi armati et accincti pergemus ad proelium ante filios Israhel donec introducamus eos ad loca sua parvuli nostri et quicquid habere possumus erunt in urbibus muratis propter habitatorum insidias;
<Vulgate Numbers.32.18> non revertemur in domos nostras usquequo possideant filii Israhel hereditatem suam;
<Vulgate Numbers.32.19> nec quicquam quaeremus trans Iordanem quia iam habemus possessionem nostram in orientali eius plaga;
<Vulgate Numbers.32.20> quibus Moses ait si facitis quod promittitis expediti pergite coram Domino ad pugnam;
<Vulgate Numbers.32.21> et omnis vir bellator armatus Iordanem transeat donec subvertat Dominus inimicos suos;
<Vulgate Numbers.32.22> et subiciatur ei omnis terra tunc eritis inculpabiles et apud Dominum et apud Israhel et obtinebitis regiones quas vultis coram Domino;
<Vulgate Numbers.32.23> sin autem quod dicitis non feceritis nulli dubium quin peccetis in Dominum et scitote quoniam peccatum vestrum adprehendet vos;
<Vulgate Numbers.32.24> aedificate ergo urbes parvulis vestris et caulas ac stabula ovibus ac iumentis et quod polliciti estis implete;
<Vulgate Numbers.32.25> dixeruntque filii Gad et Ruben ad Mosen servi tui sumus faciemus quod iubet dominus noster;
<Vulgate Numbers.32.26> parvulos nostros et mulieres et pecora ac iumenta relinquemus in urbibus Galaad;
<Vulgate Numbers.32.27> nos autem famuli tui omnes expediti pergemus ad bellum sicut tu domine loqueris;
<Vulgate Numbers.32.28> praecepit ergo Moses Eleazaro sacerdoti et Iosue filio Nun et principibus familiarum per tribus Israhel et dixit ad eos;
<Vulgate Numbers.32.29> si transierint filii Gad et filii Ruben vobiscum Iordanem omnes armati ad bellum coram Domino et vobis fuerit terra subiecta date eis Galaad in possessionem;
<Vulgate Numbers.32.30> sin autem noluerint transire vobiscum in terram Chanaan inter vos habitandi accipiant loca;
<Vulgate Numbers.32.31> responderuntque filii Gad et filii Ruben sicut locutus est Dominus servis suis ita faciemus;
<Vulgate Numbers.32.32> ipsi armati pergemus coram Domino in terram Chanaan et possessionem iam suscepisse nos confitemur trans Iordanem;
<Vulgate Numbers.32.33> dedit itaque Moses filiis Gad et Ruben et dimidiae tribui Manasse filii Ioseph regnum Seon regis Amorrei et regnum Og regis Basan et terram eorum cum urbibus suis per circuitum;
<Vulgate Numbers.32.34> igitur extruxerunt filii Gad Dibon et Atharoth et Aroer;
<Vulgate Numbers.32.35> Etrothsophan et Iazer Iecbaa;
<Vulgate Numbers.32.36> et Bethnemra et Betharan urbes munitas et caulas pecoribus suis;
<Vulgate Numbers.32.37> filii vero Ruben aedificaverunt Esbon et Eleale et Cariathaim;
<Vulgate Numbers.32.38> et Nabo et Baalmeon versis nominibus Sabama quoque inponentes vocabula urbibus quas extruxerant;
<Vulgate Numbers.32.39> porro filii Machir filii Manasse perrexerunt in Galaad et vastaverunt eam interfecto Amorreo habitatore eius;
<Vulgate Numbers.32.40> dedit ergo Moses terram Galaad Machir filio Manasse qui habitavit in ea;
<Vulgate Numbers.32.41> Iair autem filius Manasse abiit et occupavit vicos eius quos appellavit Avothiair id est villas Iair;
<Vulgate Numbers.32.42> Nobe quoque perrexit et adprehendit Canath cum viculis suis vocavitque eam ex nomine suo Nobe;
<Vulgate Numbers.33.1> hae sunt mansiones filiorum Israhel qui egressi sunt de Aegypto per turmas suas in manu Mosi et Aaron;
<Vulgate Numbers.33.2> quas descripsit Moses iuxta castrorum loca quae Domini iussione mutabant;
<Vulgate Numbers.33.3> profecti igitur de Ramesse mense primo quintadecima die mensis primi altera die phase filii Israhel in manu excelsa videntibus cunctis Aegyptiis;
<Vulgate Numbers.33.4> et sepelientibus primogenitos quos percusserat Dominus nam et in diis eorum exercuerat ultionem;
<Vulgate Numbers.33.5> castrametati sunt in Soccoth;
<Vulgate Numbers.33.6> et de Soccoth venerunt in Aetham quae est in extremis finibus solitudinis;
<Vulgate Numbers.33.7> inde egressi venerunt contra Phiahiroth quae respicit Beelsephon et castrametati sunt ante Magdolum;
<Vulgate Numbers.33.8> profectique de Phiahiroth transierunt per medium mare in solitudinem et ambulantes tribus diebus per desertum Aetham castrametati sunt in Mara;
<Vulgate Numbers.33.9> profectique de Mara venerunt in Helim ubi erant duodecim fontes aquarum et palmae septuaginta ibique castrametati sunt;
<Vulgate Numbers.33.10> sed et inde egressi fixere tentoria super mare Rubrum profectique de mari Rubro;
<Vulgate Numbers.33.11> castrametati sunt in deserto Sin;
<Vulgate Numbers.33.12> unde egressi venerunt in Dephca;
<Vulgate Numbers.33.13> profectique de Dephca castrametati sunt in Alus;
<Vulgate Numbers.33.14> egressi de Alus Raphidim fixere tentoria ubi aqua populo defuit ad bibendum;
<Vulgate Numbers.33.15> profectique de Raphidim castrametati sunt in deserto Sinai;
<Vulgate Numbers.33.16> sed et de solitudine Sinai egressi venerunt ad sepulchra Concupiscentiae;
<Vulgate Numbers.33.17> profectique de sepulchris Concupiscentiae castrametati sunt in Aseroth;
<Vulgate Numbers.33.18> et de Aseroth venerunt in Rethma;
<Vulgate Numbers.33.19> profectique de Rethma castrametati sunt in Remmonphares;
<Vulgate Numbers.33.20> unde egressi venerunt in Lebna;
<Vulgate Numbers.33.21> et de Lebna castrametati sunt in Ressa;
<Vulgate Numbers.33.22> egressi de Ressa venerunt in Ceelatha;
<Vulgate Numbers.33.23> unde profecti castrametati sunt in monte Sepher;
<Vulgate Numbers.33.24> egressi de monte Sepher venerunt in Arada;
<Vulgate Numbers.33.25> inde proficiscentes castrametati sunt in Maceloth;
<Vulgate Numbers.33.26> profectique de Maceloth venerunt in Thaath;
<Vulgate Numbers.33.27> de Thaath castrametati sunt in Thare;
<Vulgate Numbers.33.28> unde egressi fixerunt tentoria in Methca;
<Vulgate Numbers.33.29> et de Methca castrametati sunt in Esmona;
<Vulgate Numbers.33.30> profectique de Esmona venerunt in Moseroth;
<Vulgate Numbers.33.31> et de Moseroth castrametati sunt in Baneiacan;
<Vulgate Numbers.33.32> egressique de Baneiacan venerunt in montem Gadgad;
<Vulgate Numbers.33.33> unde profecti castrametati sunt in Hietebatha;
<Vulgate Numbers.33.34> et de Hietebatha venerunt in Ebrona;
<Vulgate Numbers.33.35> egressique de Ebrona castrametati sunt in Asiongaber;
<Vulgate Numbers.33.36> inde profecti venerunt in desertum Sin haec est Cades;
<Vulgate Numbers.33.37> egressique de Cades castrametati sunt in monte Hor in extremis finibus terrae Edom;
<Vulgate Numbers.33.38> ascenditque Aaron sacerdos montem Hor iubente Domino et ibi mortuus est anno quadragesimo egressionis filiorum Israhel ex Aegypto mense quinto prima die mensis;
<Vulgate Numbers.33.39> cum esset annorum centum viginti trium;
<Vulgate Numbers.33.40> audivitque Chananeus rex Arad qui habitabat ad meridiem in terra Chanaan venisse filios Israhel;
<Vulgate Numbers.33.41> et profecti de monte Hor castrametati sunt in Salmona;
<Vulgate Numbers.33.42> unde egressi venerunt in Phinon;
<Vulgate Numbers.33.43> profectique de Phinon castrametati sunt in Oboth;
<Vulgate Numbers.33.44> et de Oboth venerunt in Ieabarim quae est in finibus Moabitarum;
<Vulgate Numbers.33.45> profectique de Ieabarim fixere tentoria in Dibongad;
<Vulgate Numbers.33.46> unde egressi castrametati sunt in Elmondeblathaim;
<Vulgate Numbers.33.47> egressi de Elmondeblathaim venerunt ad montes Abarim contra Nabo;
<Vulgate Numbers.33.48> profectique de montibus Abarim transierunt ad campestria Moab super Iordanem contra Hiericho;
<Vulgate Numbers.33.49> ibique castrametati sunt de Bethsimon usque ad Belsattim in planioribus locis Moabitarum;
<Vulgate Numbers.33.50> ubi locutus est Dominus ad Mosen;
<Vulgate Numbers.33.51> praecipe filiis Israhel et dic ad eos quando transieritis Iordanem intrantes terram Chanaan;
<Vulgate Numbers.33.52> disperdite cunctos habitatores regionis illius confringite titulos et statuas comminuite atque omnia excelsa vastate;
<Vulgate Numbers.33.53> mundantes terram et habitantes in ea ego enim dedi vobis illam in possessionem;
<Vulgate Numbers.33.54> quam dividetis vobis sorte pluribus dabitis latiorem et paucis angustiorem singulis ut sors ceciderit ita tribuetur hereditas per tribus et familias possessio dividetur;
<Vulgate Numbers.33.55> sin autem nolueritis interficere habitatores terrae qui remanserint erunt vobis quasi clavi in oculis et lanceae in lateribus et adversabuntur vobis in terra habitationis vestrae;
<Vulgate Numbers.33.56> et quicquid illis facere cogitaram vobis faciam;
<Vulgate Numbers.34.1> locutus est Dominus ad Mosen;
<Vulgate Numbers.34.2> praecipe filiis Israhel et dices ad eos cum ingressi fueritis terram Chanaan et in possessionem vobis sorte ceciderit his finibus terminabitur;
<Vulgate Numbers.34.3> pars meridiana incipiet a solitudine Sin quae est iuxta Edom et habebit terminos contra orientem mare Salsissimum;
<Vulgate Numbers.34.4> qui circumibunt australem plagam per ascensum Scorpionis ita ut transeant Senna et perveniant in meridiem usque ad Cadesbarne unde egredientur confinia ad villam nomine Addar et tendent usque Asemona;
<Vulgate Numbers.34.5> ibitque per gyrum terminus ab Asemona usque ad torrentem Aegypti et maris Magni litore finietur;
<Vulgate Numbers.34.6> plaga autem occidentalis a mari Magno incipiet et ipso fine cludetur;
<Vulgate Numbers.34.7> porro ad septentrionalem plagam a mari Magno termini incipient pervenientes usque ad montem Altissimum;
<Vulgate Numbers.34.8> a quo venies in Emath usque ad terminos Sedada;
<Vulgate Numbers.34.9> ibuntque confinia usque Zephrona et villam Henan hii erunt termini in parte aquilonis;
<Vulgate Numbers.34.10> inde metabuntur fines contra orientalem plagam de villa Henan usque Sephama;
<Vulgate Numbers.34.11> et de Sephama descendent termini in Rebla contra fontem inde pervenient contra orientem ad mare Chenereth;
<Vulgate Numbers.34.12> et tendent usque Iordanem et ad ultimum Salsissimo cludentur mari hanc habebitis terram per fines suos in circuitu;
<Vulgate Numbers.34.13> praecepitque Moses filiis Israhel dicens haec erit terra quam possidebitis sorte et quam iussit dari Dominus novem tribubus et dimidiae tribui;
<Vulgate Numbers.34.14> tribus enim filiorum Ruben per familias suas et tribus filiorum Gad iuxta cognationum numerum media quoque tribus Manasse;
<Vulgate Numbers.34.15> id est duae semis tribus acceperunt partem suam trans Iordanem contra Hiericho ad orientalem plagam;
<Vulgate Numbers.34.16> et ait Dominus ad Mosen;
<Vulgate Numbers.34.17> haec sunt nomina virorum qui terram vobis divident Eleazar sacerdos et Iosue filius Nun;
<Vulgate Numbers.34.18> et singuli principes de tribubus singulis;
<Vulgate Numbers.34.19> quorum ista sunt vocabula de tribu Iuda Chaleb filius Iepphonne;
<Vulgate Numbers.34.20> de tribu Symeon Samuhel filius Ammiud;
<Vulgate Numbers.34.21> de tribu Beniamin Helidad filius Chaselon;
<Vulgate Numbers.34.22> de tribu filiorum Dan Bocci filius Iogli;
<Vulgate Numbers.34.23> filiorum Ioseph de tribu Manasse Hannihel filius Ephod;
<Vulgate Numbers.34.24> de tribu Ephraim Camuhel filius Sephtan;
<Vulgate Numbers.34.25> de tribu Zabulon Elisaphan filius Pharnach;
<Vulgate Numbers.34.26> de tribu Isachar dux Faltihel filius Ozan;
<Vulgate Numbers.34.27> de tribu Aser Ahiud filius Salomi;
<Vulgate Numbers.34.28> de tribu Nepthali Phedahel filius Ameiud;
<Vulgate Numbers.34.29> hii sunt quibus praecepit Dominus ut dividerent filiis Israhel terram Chanaan;
<Vulgate Numbers.35.1> haec quoque locutus est Dominus ad Mosen in campestribus Moab super Iordanem contra Hiericho;
<Vulgate Numbers.35.2> praecipe filiis Israhel ut dent Levitis de possessionibus suis;
<Vulgate Numbers.35.3> urbes ad habitandum et suburbana earum per circuitum ut ipsi in oppidis maneant et suburbana sint pecoribus ac iumentis;
<Vulgate Numbers.35.4> quae a muris civitatum forinsecus per circuitum mille passuum spatio tendentur;
<Vulgate Numbers.35.5> contra orientem duo milia erunt cubiti et contra meridiem similiter duo milia ad mare quoque quod respicit occidentem eadem mensura erit et septentrionalis plaga aequali termino finietur eruntque urbes in medio et foris suburbana;
<Vulgate Numbers.35.6> de ipsis autem oppidis quae Levitis dabitis sex erunt in fugitivorum auxilia separata ut fugiat ad ea qui fuderit sanguinem exceptis his alia quadraginta duo oppida;
<Vulgate Numbers.35.7> id est simul quadraginta octo cum suburbanis suis;
<Vulgate Numbers.35.8> ipsaeque urbes quae dabuntur de possessionibus filiorum Israhel ab his qui plus habent plures auferentur et qui minus pauciores singuli iuxta mensuram hereditatis suae dabunt oppida Levitis;
<Vulgate Numbers.35.9> ait Dominus ad Mosen;
<Vulgate Numbers.35.10> loquere filiis Israhel et dices ad eos quando transgressi fueritis Iordanem in terram Chanaan;
<Vulgate Numbers.35.11> decernite quae urbes esse debeant in praesidia fugitivorum qui nolentes sanguinem fuderint;
<Vulgate Numbers.35.12> in quibus cum fuerit profugus cognatus occisi eum non poterit occidere donec stet in conspectu multitudinis et causa illius iudicetur;
<Vulgate Numbers.35.13> de ipsis autem urbibus quae ad fugitivorum subsidia separantur;
<Vulgate Numbers.35.14> tres erunt trans Iordanem et tres in terra Chanaan;
<Vulgate Numbers.35.15> tam filiis Israhel quam advenis atque peregrinis ut confugiat ad eas qui nolens sanguinem fuderit;
<Vulgate Numbers.35.16> si quis ferro percusserit et mortuus fuerit qui percussus est reus erit homicidii et ipse morietur;
<Vulgate Numbers.35.17> si lapidem iecerit et ictus occubuerit similiter punietur;
<Vulgate Numbers.35.18> si ligno percussus interierit percussoris sanguine vindicabitur;
<Vulgate Numbers.35.19> propinquus occisi homicidam interficiet statim ut adprehenderit eum percutiet;
<Vulgate Numbers.35.20> si per odium quis hominem inpulerit vel iecerit quippiam in eum per insidias;
<Vulgate Numbers.35.21> aut cum esset inimicus manu percusserit et ille mortuus fuerit percussor homicidii reus erit cognatus occisi statim ut invenerit eum iugulabit;
<Vulgate Numbers.35.22> quod si fortuito et absque odio;
<Vulgate Numbers.35.23> et inimicitiis quicquam horum fecerit;
<Vulgate Numbers.35.24> et hoc audiente populo fuerit conprobatum atque inter percussorem et propinquum sanguinis quaestio ventilata;
<Vulgate Numbers.35.25> liberabitur innocens de ultoris manu et reducetur per sententiam in urbem ad quam confugerat manebitque ibi donec sacerdos magnus qui oleo sancto unctus est moriatur;
<Vulgate Numbers.35.26> si interfector extra fines urbium quae exulibus deputatae sunt;
<Vulgate Numbers.35.27> fuerit inventus et percussus ab eo qui ultor est sanguinis absque noxa erit qui eum occiderit;
<Vulgate Numbers.35.28> debuerat enim profugus usque ad mortem pontificis in urbe residere postquam autem ille obierit homicida revertetur in terram suam;
<Vulgate Numbers.35.29> haec sempiterna erunt et legitima in cunctis habitationibus vestris;
<Vulgate Numbers.35.30> homicida sub testibus punietur ad unius testimonium nullus condemnabitur;
<Vulgate Numbers.35.31> non accipietis pretium ab eo qui reus est sanguinis statim et ipse morietur;
<Vulgate Numbers.35.32> exules et profugi ante mortem pontificis nullo modo in urbes suas reverti poterunt;
<Vulgate Numbers.35.33> ne polluatis terram habitationis vestrae quae insontium cruore maculatur nec aliter expiari potest nisi per eius sanguinem qui alterius sanguinem fuderit;
<Vulgate Numbers.35.34> atque ita emundabitur vestra possessio me commorante vobiscum ego enim sum Dominus qui habito inter filios Israhel;
<Vulgate Numbers.36.1> accesserunt autem et principes familiarum Galaad filii Machir filii Manasse de stirpe filiorum Ioseph locutique sunt Mosi coram principibus Israhel atque dixerunt;
<Vulgate Numbers.36.2> tibi domino nostro praecepit Dominus ut terram sorte divideres filiis Israhel et ut filiabus Salphaad fratris nostri dares possessionem debitam patri;
<Vulgate Numbers.36.3> quas si alterius tribus homines uxores acceperint sequetur possessio sua et translata ad aliam tribum de nostra hereditate minuetur;
<Vulgate Numbers.36.4> atque ita fiet ut cum iobeleus id est quinquagesimus annus remissionis advenerit confundatur sortium distributio et aliorum possessio ad alios transeat;
<Vulgate Numbers.36.5> respondit Moses filiis Israhel et Domino praecipiente ait recte tribus filiorum Ioseph locuta est;
<Vulgate Numbers.36.6> et haec lex super filiabus Salphaad a Domino promulgata est nubant quibus volunt tantum ut suae tribus hominibus;
<Vulgate Numbers.36.7> ne commisceatur possessio filiorum Israhel de tribu in tribum omnes enim viri ducent uxores de tribu et cognatione sua;
<Vulgate Numbers.36.8> et cunctae feminae maritos de eadem tribu accipient ut hereditas permaneat in familiis;
<Vulgate Numbers.36.9> nec sibi misceantur tribus sed ita maneant;
<Vulgate Numbers.36.10> ut a Domino separatae sunt feceruntque filiae Salphaad ut fuerat imperatum;
<Vulgate Numbers.36.11> et nupserunt Maala et Thersa et Egla et Melcha et Noa filiis patrui sui;
<Vulgate Numbers.36.12> de familia Manasse qui fuit filius Ioseph et possessio quae illis fuerat adtributa mansit in tribu et familia patris earum;
<Vulgate Numbers.36.13> haec sunt mandata atque iudicia quae praecepit Dominus per manum Mosi ad filios Israhel in campestribus Moab super Iordanem contra Hiericho;
