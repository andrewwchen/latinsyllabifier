<man. astr. 2.1> Maximus Iliacae gentis certamina vates
<man. astr. 2.2> et quinquaginta regum regemque patremque 
<man. astr. 2.3> Hectoraque Aeacidae victamque sub Hectore Troiam, 
<man. astr. 2.4> erroremque ducis totidem, quot vicerat, annis 
<man. astr. 2.5> <infestum experti dominum maris atque renatoa 
<man. astr. 2.6> instantem bello geminataque Pergama ponto 
<man. astr. 2.7> ultimaque in patria captisque penatibus arma 
<man. astr. 2.8> ore sacro cecinit; patriam cui turba petentum, 
<man. astr. 2.9> dum dabat, eripuit, cuiusque ex ore profusos 
<man. astr. 2.10> omnis posteritas latices in carmina duxit 
<man. astr. 2.11> amnemque in tenuis ausa est deducere rivos
<man. astr. 2.12> unius fecunda bonis. sed proximus illi 
<man. astr. 2.13> Hesiodus memorat divos divumque parentes 
<man. astr. 2.14> et chaos enixum terras orbemque sub illo 
<man. astr. 2.15> infantem et primos titubantia sidera cursus 
<man. astr. 2.16> Titanasque senes, Iovis et cunabula magni
<man. astr. 2.17> et sub fratre viri nomen, sine matre parentis, 
<man. astr. 2.18> atque iterum patrio nascentem corpore Bacchum, 
<man. astr. 2.19> silvarumque deos secretaque numina Nymphas.
<man. astr. 2.20> quin etiam ruris cultus legesque notavit
<man. astr. 2.21> militiamque soli, quod colles Bacchus amaret, 
<man. astr. 2.22> quod fecunda Ceres campos, quod Pallas utrumque, 
<man. astr. 2.23> atque arbusta vagis essent quod adultera pomis; 
<man. astr. 2.24> omniaque immenso volitantia lumina mundo,
<man. astr. 2.25> pacis opus, magnos naturae condit in usus.
<man. astr. 2.26> astrorum quidam varias dixere figuras, 
<man. astr. 2.27> signaque diffuso passim labentia caelo 
<man. astr. 2.28> in proprium cuiusque genus causasque tulere; 
<man. astr. 2.29> Persea et Andromedan poena matremque dolentem 
<man. astr. 2.30> solventemque patrem, raptamque Lycaone natam, 
<man. astr. 2.31> officioque Iovis Cynosuram, lacte Capellam
<man. astr. 2.32> et furto Cycnum, pietate ad sidera ductam 
<man. astr. 2.33> Erigonen ictuque Nepam spolioque Leonem 
<man. astr. 2.34> et morsu Cancrum, Pisces Cythereide versa, 
<man. astr. 2.35> Lanigerum victo ducentem sidera ponto, 
<man. astr. 2.36> ceteraque ex variis pendentia casibus astra
<man. astr. 2.37> aethera per summum voluerunt fixa revolvi. 
<man. astr. 2.38> quorum carminibus nihil est nisi fabula caelum 
<man. astr. 2.39> terraque composuit mundum quae pendet ab illo. 
<man. astr. 2.40> quin etiam ritus pastorum et Pana sonantem 
<man. astr. 2.41> in calamos Sicula memorat tellure creatus,
<man. astr. 2.42> nec silvis silvestre canit perque horrida motus 
<man. astr. 2.43> rura serit dulcis Musamque inducit in aulas. 
<man. astr. 2.44> ecce alius pictas volucres ac bella ferarum, 
<man. astr. 2.45> ille venenatos angues aconitaque et herbas 
<man. astr. 2.46> fata refert vitamque sua radice ferentis.
<man. astr. 2.47> quin etiam tenebris immersum Tartaron atra 
<man. astr. 2.48> in lucem de nocte vocant orbemque revolvunt 
<man. astr. 2.49> interius versum naturae foedere rupto. 
<man. astr. 2.50> omne genus rerum doctae cecinere sorores, 
<man. astr. 2.51> omnis ad accessus Heliconos semita trita est,
<man. astr. 2.52> et iam confusi manant de fontibus amnes 
<man. astr. 2.53> nec capiunt haustum turbamque ad nota ruentem. 
<man. astr. 2.54> integra quaeramus rorantis prata per herbas 
<man. astr. 2.55> undamque occultis meditantem murmur in antris, 
<man. astr. 2.56> quam neque durato gustarint ore volucres,
<man. astr. 2.57> ipse nec aetherio Phoebus libaverit igni. 
<man. astr. 2.58> nostra loquar, nulli vatum debebimus orsa, 
<man. astr. 2.59> nec furtum sed opus veniet, soloque volamus 
<man. astr. 2.60> in caelum curru, propria rate pellimus undas. 
<man. astr. 2.61> namque canam tacita naturae mente potentem
<man. astr. 2.62> infusumque deum caelo terrisque fretoque 
<man. astr. 2.63> ingentem aequali moderantem foedere molem, 
<man. astr. 2.64> totumque alterno consensu vivere mundum 
<man. astr. 2.65> et rationis agi motu, cum spiritus unus 
<man. astr. 2.66> per cunctas habitet partes atque irriget orbem
<man. astr. 2.67> omnia pervolitans corpusque animale figuret. 
<man. astr. 2.68> quod nisi cognatis membris contexta maneret 
<man. astr. 2.69> machina et imposito pareret tota magistro 
<man. astr. 2.70> ac tantum mundi regeret prudentia censum, 
<man. astr. 2.71> non esset statio terris, non ambitus astris,
<man. astr. 2.72> erraretque vagus mundus standove rigeret, 
<man. astr. 2.73> nec sua dispositos servarent sidera cursus 
<man. astr. 2.74> noxque alterna diem fugeret rursumque fugaret, 
<man. astr. 2.75> non imbres alerent terras, non aethera venti 
<man. astr. 2.76> nec pontus gravidas nubes nec flumina pontum
<man. astr. 2.77> nec pelagus fontes, nec staret summa per omnis 
<man. astr. 2.78> par semper partes aequo digesta parente, 
<man. astr. 2.79> ut neque deficerent undae nec sideret orbis 
<man. astr. 2.80> nec caelum iusto maiusve minusve volaret. 
<man. astr. 2.81> motus alit, non mutat opus. sic omnia toto
<man. astr. 2.82> dispensata manent mundo dominumque sequuntur. 
<man. astr. 2.83> hic igitur deus et ratio, quae cuncta gubernat, 
<man. astr. 2.84> ducit ab aetheriis terrena animalia signis, 
<man. astr. 2.85> quae, quamquam longo, cogit, summota recessu, 
<man. astr. 2.86> sentiri tamen, ut vitas ac fata ministrent
<man. astr. 2.87> gentibus ac proprios per singula corpora mores. 
<man. astr. 2.88> nec nimis est quaerenda fides: sic temperat arva 
<man. astr. 2.89> caelum, sic varias fruges redditque rapitque, 
<man. astr. 2.90> sic pontum movet ac terris immittit et aufert, 
<man. astr. 2.91> atque haec seditio pelagus nunc sidere lunae
<man. astr. 2.92> mota tenet, nunc diverso stimulata recessu, 
<man. astr. 2.93> nunc anni spatio Phoebum comitata volantem; 
<man. astr. 2.94> sic summersa fretis, concharum et carcere clausa, 
<man. astr. 2.95> ad lunae motum variant animalia corpus 
<man. astr. 2.96> et tua damna, tuas imitantur, Delia, vires;
<man. astr. 2.97> tu quoque fraternis sic reddis curribus ora 
<man. astr. 2.98> atque iterum ex isdem repetis, quantumque reliquit 
<man. astr. 2.99> aut dedit ille, refers et sidus sidere constas; 
<man. astr. 2.100> denique sic pecudes et muta animalia terris, 
<man. astr. 2.101> cum maneant ignara sui legisque per aevum,
<man. astr. 2.102> natura tamen ad mundum revocante parentem 
<man. astr. 2.103> attollunt animos caelumque et sidera servant 
<man. astr. 2.104> corporaque ad lunae nascentis cornua lustrant 
<man. astr. 2.105> venturasque vident hiemes, reditura serena. 
<man. astr. 2.106> quis dubitet post haec hominem coniungere caelo,
<man. astr. 2.107> <cui, cupiens terras ad sidera surgere, munus>a
<man. astr. 2.108> eximium natura dedit linguamque capaxque 
<man. astr. 2.109> ingenium volucremque animum, quem denique in unum 
<man. astr. 2.110> descendit deus atque habitat seque ipse requirit? 
<man. astr. 2.111> mitte alias artes, quarum est permissa facultas 
<man. astr. 2.112> invidiosa adeo, nec nostri munera census:
<man. astr. 2.113> [mitto quod aequali nihil est sub lege tributum, 
<man. astr. 2.114> quo patet auctoris summam, non corporis, esse; 
<man. astr. 2.115> mitto quod certum est et inevitabile fatum 
<man. astr. 2.116> materiaeque datum est cogi sed cogere mundo] 
<man. astr. 2.117> quis caelum posset nisi caeli munere nosse,
<man. astr. 2.118> et reperire deum, nisi qui pars ipse deorum est? 
<man. astr. 2.119> quisve hanc convexi molem sine fine patentis 
<man. astr. 2.120> signorumque choros ac mundi flammea tecta, 
<man. astr. 2.121> aeternum et stellis adversus sidera bellum 
<man. astr. 2.122> [ac terras caeloque fretum subiectaque utrisque]
<man. astr. 2.123> cernere et angusto sub pectore claudere posset, 
<man. astr. 2.124> ni sanctos animis oculos natura dedisset 
<man. astr. 2.125> cognatamque sibi mentem vertisset ad ipsam 
<man. astr. 2.126> et tantum dictasset opus, caeloque veniret 
<man. astr. 2.127> quod vocat in caelum sacra ad commercia rerum?
<man. astr. 2.128> quis neget esse nefas invitum prendere mundum
<man. astr. 2.129> et velut in semet captum deducere in orbem? 
<man. astr. 2.130> sed, ne circuitu longo manifesta probentur, 
<man. astr. 2.131> ipsa fides operi faciet pondusque fidemque;
<man. astr. 2.132> nam neque decipitur ratio nec decipit umquam. 
<man. astr. 2.133> rite sequenda via est ac veris credita causis, 
<man. astr. 2.134> eventusque datur qualis praedicitur ante. 
<man. astr. 2.135> quod Fortuna ratum faciat, quis dicere falsum 
<man. astr. 2.136> audeat et tantae suffragia vincere sortis?
<man. astr. 2.137>      Haec ego divino cupiam cum ad sidera flatu 
<man. astr. 2.138> ferre, nec in turba nec turbae carmina condam 
<man. astr. 2.139> sed solus, vacuo veluti vectatus in orbe 
<man. astr. 2.140> liber agam currus non occursantibus ullis 
<man. astr. 2.141> nec per iter socios commune regentibus actus,
<man. astr. 2.142> sed caelo noscenda canam, mirantibus astris 
<man. astr. 2.143> et gaudente sui mundo per carmina vatis, 
<man. astr. 2.144> vel quibus illa sacros non invidere meatus 
<man. astr. 2.145> notitiamque sui, minima est quae turba per orbem. 
<man. astr. 2.146> illa frequens, quae divitias, quae diligit aurum,
<man. astr. 2.147> imperia et fasces mollemque per otia luxum 
<man. astr. 2.148> et blandis diversa sonis dulcemque per aures 
<man. astr. 2.149> affectum, ut modico noscenda ad fata labore. 
<man. astr. 2.150> hoc quoque fatorum est, legem perdiscere fati. 
<man. astr. 2.151>      Et primum astrorum varia est natura notanda
<man. astr. 2.152> carminibus per utrumque genus. nam mascula sex sunt, 
<man. astr. 2.153> diversi totidem generis sub principe Tauro: 
<man. astr. 2.154> cernis ut aversos redeundo surgat in artus. 
<man. astr. 2.155> alternant genus et vicibus variantur in orbem. 
<man. astr. 2.156>      Humanas etiam species in parte videbis,
<man. astr. 2.157> nec mores distant: pecudum pars atque ferarum 
<man. astr. 2.158> ingenium facient. quaedam signanda sagaci 
<man. astr. 2.159> singula sunt animo, propria quae sorte feruntur: 
<man. astr. 2.160> nunc binis insiste; dabunt geminata potentis 
<man. astr. 2.161> per socium effectus. multum comes addit et aufert,
<man. astr. 2.162> ambiguisque valent, quis sunt collegia, fatis 
<man. astr. 2.163> ad meritum noxamque. duos per sidera Pisces 
<man. astr. 2.164> et totidem Geminos nudatis aspice membris. 
<man. astr. 2.165> his coniuncta manent alterno bracchia nexu, 
<man. astr. 2.166> dissimile est illis iter in contraria versis.
<man. astr. 2.167> par numerus, sed enim dispar natura notanda est. 
<man. astr. 2.168> atque haec ex paribus toto gaudentia censu 
<man. astr. 2.169> signa meant, nihil exterius mirantur in ipsis 
<man. astr. 2.170> amissumve dolent, quaedam quod, parte recisa 
<man. astr. 2.171> atque ex diverso commissis corpore membris, 
<man. astr. 2.172> ut Capricornus et intentum qui derigit arcum 
<man. astr. 2.173> iunctus equo: pars huic hominis, sed nulla priori. 
<man. astr. 2.174> [hoc quoque servandum est alta discrimen in arte, 
<man. astr. 2.175> distat enim gemini duo sint duplane figura] 
<man. astr. 2.176> quin etiam Erigone binis numeratur in astris,
<man. astr. 2.177> nec facies ratio duplex; nam desinit aestas, 
<man. astr. 2.178> incipit autumnus media sub Virgine utrimque. 
<man. astr. 2.179> idcirco tropicis praecedunt omnibus astra 
<man. astr. 2.180> bina, ut Lanigero, Chelis Cancroque Caproque, 
<man. astr. 2.181> quod duplicis retinent conexo tempore vires.
<man. astr. 2.182> ut, quos subsequitur Cancer per sidera fratres, 
<man. astr. 2.183> e geminis alter florentia tempora veris 
<man. astr. 2.184> sufficit, aestatem sitientem provehit alter; 
<man. astr. 2.185> nudus uterque tamen, sentit quia uterque calorem, 
<man. astr. 2.186> ille senescentis veris, subeuntis at ille
<man. astr. 2.187> aestatis: par est primae sors ultima parti. 
<man. astr. 2.188> quin etiam Arcitenens, qui te, Capricorne, sub ipso 
<man. astr. 2.189> promittit, duplici formatus imagine fertur: 
<man. astr. 2.190> mitior autumnus mollis sibi vindicat artus 
<man. astr. 2.191> materiamque hominis, fera tergo membra rigentem
<man. astr. 2.192> excipiunt hiemem mutantque in tempora signum. 
<man. astr. 2.193> quosque Aries prae se mittit, duo tempora Pisces 
<man. astr. 2.194> bina dicant: hiemem hic claudit, ver incohat alter. 
<man. astr. 2.195> cum sol aequoreis revolans decurrit in astris, 
<man. astr. 2.196> hiberni coeunt cum vernis roribus imbres.
<man. astr. 2.197> utraque sors umoris habet fluitantia signa. 
<man. astr. 2.198>      Quin tria signa novem signis coniuncta repugnant 
<man. astr. 2.199> et quasi seditio caelum tenet. aspice Taurum 
<man. astr. 2.200> clunibus et Geminos pedibus, testudine Cancrum 
<man. astr. 2.201> surgere, cum rectis oriantur cetera membris; 
<man. astr. 2.202> ne mirere moras, cum sol aversa per astra 
<man. astr. 2.203> aestivum tardis attollat mensibus annum. 
<man. astr. 2.204>      Nec te praetereat nocturna diurnaque signa 
<man. astr. 2.205> quae sint perspicere et propria deducere lege, 
<man. astr. 2.206> non tenebris aut luce suam peragentia sortem
<man. astr. 2.207> (nam commune foret nullo discrimine nomen, 
<man. astr. 2.208> omnia quod certis vicibus per tempora fulgent 
<man. astr. 2.209> et nunc illa dies, nunc noctes illa sequuntur), 
<man. astr. 2.210> sed quibus illa parens mundi natura sacratas 
<man. astr. 2.211> temporis attribuit partes statione perenni.
<man. astr. 2.212> namque Sagittari signum rabidique Leonis 
<man. astr. 2.213> et sua respiciens aurato vellere terga, 
<man. astr. 2.214> tum Pisces <et> Cancer et acri Scorpios ictu, 
<man. astr. 2.215> aut vicina loco, divisa aut partibus aequis, 
<man. astr. 2.216> omnia dicuntur simili sub sorte diurna.
<man. astr. 2.217> cetera, vel numero consortia vel vice sedis, 
<man. astr. 2.218> interiecta locis totidem, nocturna feruntur. 
<man. astr. 2.219> quidam etiam sex continuis dixere diurnas 
<man. astr. 2.220> esse vices astris, quae sunt a principe signo 
<man. astr. 2.221> Lanigeri, sex a Libra nocturna videri.
<man. astr. 2.222> sunt quibus esse diurna placet quae mascula surgunt, 
<man. astr. 2.223> femineam sortem tutis gaudere tenebris. 
<man. astr. 2.224>      Quin non nulla tibi nullo monstrante loquuntur 
<man. astr. 2.225> Neptuno debere genus, scopulosus in undis 
<man. astr. 2.226> Cancer et effuso gaudentes aequore Pisces.
<man. astr. 2.227> at, quae terrena censentur sidera sorte, 
<man. astr. 2.228> princeps armenti Taurus regnoque superbus 
<man. astr. 2.229> lanigeri gregis est Aries pestisque duorum 
<man. astr. 2.230> praedatorque Leo <et> dumosis Scorpios arvis. 
<man. astr. 2.231> sunt etiam mediae legis communia signa, 
<man. astr. 2.232> ambiguus tergo Capricornus, Aquarius undis, 
<man. astr. 2.233> umida terrenis aequali foedere mixta.
<man. astr. 2.234>      Non licet a minimis animum deflectere curis, 
<man. astr. 2.235> nec quicquam rationis eget frustrave creatum. 
<man. astr. 2.236> fecundum est proprie Cancri genus, acer et ictu 
<man. astr. 2.237> Scorpios, et partu complentes aequora Pisces. 
<man. astr. 2.238> sed sterilis Virgo est, simili coniuncta Leoni, 
<man. astr. 2.239> nec capit, aut captos effundit, Aquarius ortus. 
<man. astr. 2.240> inter utrumque manet Capricornus corpore mixto
<man. astr. 2.241> et qui Cretaeo fulget Centaurus in arcu, 
<man. astr. 2.242> communisque Aries aequantem tempora Libram 
<man. astr. 2.243> et Geminos Taurumque pari sub sorte recenset. 
<man. astr. 2.244>      Nec tu nulla putes in eo commenta locasse 
<man. astr. 2.245> naturam rerum, quod sunt currentia quaedam,
<man. astr. 2.246> ut Leo et Arcitenens Ariesque in cornua tortus; 
<man. astr. 2.247> aut quae recta suis librantur stantia membris, 
<man. astr. 2.248> ut Virgo et Gemini, fundens et Aquarius undas; 
<man. astr. 2.249> vel quae fessa sedent pigras referentia mentes, 
<man. astr. 2.250> Taurus depositis collo sopitus aratris,
<man. astr. 2.251> Libra sub emerito considens orbe laborum, 
<man. astr. 2.252> tuque tuos, Capricorne, gelu contractus in artus; 
<man. astr. 2.253> quaeve iacent, Cancer patulam distentus in alvum, 
<man. astr. 2.254> Scorpios incumbens plano sub pectore terrae, 
<man. astr. 2.255> in latus obliqui Pisces semperque iacentes.
<man. astr. 2.256>      Quod si sollerti circumspicis omnia cura, 
<man. astr. 2.257> fraudata invenies amissis sidera membris. 
<man. astr. 2.258> Scorpios in Libra consumit bracchia, Taurus 
<man. astr. 2.259> succidit incurvo claudus pede, lumina Cancro 
<man. astr. 2.260> desunt, Centauro superest et quaeritur unum.
<man. astr. 2.261> sic nostros casus solatur mundus in astris 
<man. astr. 2.262> exemploque docet patienter damna subire, 
<man. astr. 2.263> omnis cum caelo fortunae pendeat ordo 
<man. astr. 2.264> ipsaque debilibus formentur sidera membris. 
<man. astr. 2.265>      Temporibus quoque sunt propriis pollentia signa:
<man. astr. 2.266> aestas a Geminis, autumnus Virgine surgit, 
<man. astr. 2.267> bruma Sagittifero, ver Piscibus incipit esse. 
<man. astr. 2.268> quattuor in partes scribuntur sidera terna; 
<man. astr. 2.269> hiberna aestivis, autumni verna repugnant. 
<man. astr. 2.270>      Nec satis est proprias signorum noscere formas
<man. astr. 2.271> et privas quas dant leges nascentibus astra;
<man. astr. 2.272> consensu quoque fata movent et foedere gaudent
<man. astr. 2.273> atque aliis alia succedunt sorte locoque. 
<man. astr. 2.274> circulus ut dextro signorum clauditur orbe, 
<man. astr. 2.275> in tris aequalis discurrit linea ductus 
<man. astr. 2.276> inque vicem extremis iungit se finibus ipsa,
<man. astr. 2.277> et, quaecumque ferit, dicuntur signa trigona, 
<man. astr. 2.278> in tria partitus quod ter cadit angulus astra 
<man. astr. 2.279> quae divisa manent ternis distantia signis. 
<man. astr. 2.280> Laniger ex paribus spatiis duo signa, Leonis 
<man. astr. 2.281> atque Sagittari, diverso conspicit ortu;
<man. astr. 2.282> Virginis et Tauri Capricorno consonat astrum; 
<man. astr. 2.283> cetera sunt simili ratione triangula signa 
<man. astr. 2.284> per totidem sortes, desunt quae, condita mundo: 
<man. astr. 2.285> [sed discrimen erit dextris laevisque: sinistra 
<man. astr. 2.286> quae subeunt, quae praecedunt dextra esse feruntur;
<man. astr. 2.287> dexter erit Tauro Capricornus, Virgo sinistra] 
<man. astr. 2.288> hoc satis exemplo est. at, quae divisa quaternis 
<man. astr. 2.289> partibus aequali laterum sunt condita ductu 
<man. astr. 2.290> quorum designat normalis virgula sedes, 
<man. astr. 2.291> haec quadrata ferunt. Libram Capricornus et illum
<man. astr. 2.292> conspicit ante Aries atque ipsum a partibus aequis 
<man. astr. 2.293> Cancer et hunc laeva subeuntis sidera Librae. 
<man. astr. 2.294> semper enim <in> dextris censentur signa priora. 
<man. astr. 2.295> sic licet in totidem partes diducere cuncta 
<man. astr. 2.296> ternaque bis senis quadrata effingere signis,
<man. astr. 2.297> quorum proposito reddentur in ordine vires. 
<man. astr. 2.298>      Sed siquis contentus erit numerasse quadrata, 
<man. astr. 2.299> divisum <ut> signis mundum putet esse quaternis, 
<man. astr. 2.300> aut tribus ac binis signis ornare trigonum, 
<man. astr. 2.301> ut socias vires et amicos exigat ortus
<man. astr. 2.302> foederaque inveniat mundi cognata per astra, 
<man. astr. 2.303> falsus erit. nam, quina licet sint undique signa, 
<man. astr. 2.304> qui tamen e trinis, quae quinto quoque feruntur 
<man. astr. 2.305> astra loco, fuerint nati, sentire trigoni 
<man. astr. 2.306> non poterunt vires: licet illud nomine servent,
<man. astr. 2.307> amisere loco dotes numerisque repugnant. 
<man. astr. 2.308> nam, cum sint partes orbis per signa trecentae 
<man. astr. 2.309> et ter vicenae, quas Phoebi circuit ardor, 
<man. astr. 2.310> tertia pars eius numeri latus efficit unum 
<man. astr. 2.311> in tris perducti partes per signa trigoni.
<man. astr. 2.312> hanc autem numeri non reddit linea summam, 
<man. astr. 2.313> si signum signo, non pars a parte notetur, 
<man. astr. 2.314> quod, quamvis duo sunt ternis dirimentibus astra, 
<man. astr. 2.315> si tamen extremam laevi primamque prioris 
<man. astr. 2.316> inter se conferre voles numerumque notare,
<man. astr. 2.317> ter quinquagenas implebunt ordine partes; 
<man. astr. 2.318> transibit numerus formam finesque sequentis 
<man. astr. 2.319> consumet ductus. licet ergo signa trigona 
<man. astr. 2.320> dicantur, partes non servant illa trigonas. 
<man. astr. 2.321> haec eadem species fallet per signa quadrata
<man. astr. 2.322> (quod, cum totius numeri, qui construit orbem, 
<man. astr. 2.323> ter denae quadrum partes per sidera reddant, 
<man. astr. 2.324> evenit ut, prima signi de parte prioris 
<man. astr. 2.325> si partem ad summam ducatur virga sequentis, 
<man. astr. 2.326> bis sexagenas faciat; sin summa prioris
<man. astr. 2.327> et pars confertur subeuntis prima, duorum 
<man. astr. 2.328> signorum in medio numerum transique referque, 
<man. astr. 2.329> triginta duplicat partes, pars tertia derit); 
<man. astr. 2.330> et, quamvis quartum a quarto quis computet astrum, 
<man. astr. 2.331> naufragium facient partes unius in ipsis.
<man. astr. 2.332> non igitur satis est signis numerasse trigona 
<man. astr. 2.333> quadrative fidem quaeri per signa quaterna. 
<man. astr. 2.334> quadrati si forte voles effingere formam, 
<man. astr. 2.335> aut trinis paribus facies cum membra trigoni, 
<man. astr. 2.336> hic poscit quintam partem centesima summa,
<man. astr. 2.337> illic amittit decimam. sic convenit ordo. 
<man. astr. 2.338> et, quiscumque quater iunctis favet angulus usque, 
<man. astr. 2.339> quaeque loca in triplici signarit linea ductu 
<man. astr. 2.340> cum sinuata viae linquet dispendia recta, 
<man. astr. 2.341> his natura dedit communi foedera lege
<man. astr. 2.342> inque vicem affectus et mutua iura favoris. 
<man. astr. 2.343> quocirca non omnis habet genitura trigonis 
<man. astr. 2.344> consensum signis, nec, cum sunt forte quadrata,
<man. astr. 2.345> continuo inter se servant commercia rerum. 
<man. astr. 2.346> distat enim, partes consumat linea iustas 
<man. astr. 2.347> detrectetne modum numeri, quem circulus ambit, 
<man. astr. 2.348> nunc tris efficiens, nunc quattuor undique ductus, 
<man. astr. 2.349> quos in plura iubet ratio procedere signa
<man. astr. 2.350> interdum, quam sunt numeris memorata per orbem. 
<man. astr. 2.351>      Sed longe maior vis est per signa trigoni 
<man. astr. 2.352> quam quibus est titulus sub quarto quoque quadratis. 
<man. astr. 2.353> altior est horum summoto linea templo, 
<man. astr. 2.354> illa magis vicina meat caeloque recedit
<man. astr. 2.355> et propius terras accedit visus eorum 
<man. astr. 2.356> aeraque infectum nostras demittit ad auras. 
<man. astr. 2.357>      Debilia alternis data sunt commercia signis, 
<man. astr. 2.358> mutua nec magno consensu foedera servant, 
<man. astr. 2.359> invita angusto quod linea flectitur orbe.
<man. astr. 2.360> nam, cum praeteriens formatur singula limes 
<man. astr. 2.361> sidera et alterno devertitur angulus astro 
<man. astr. 2.362> sexque per anfractus curvatur virgula in orbem, 
<man. astr. 2.363> a Tauro venit in Cancrum, tum Virgine tacta 
<man. astr. 2.364> Scorpion ingreditur, tum te, Capricorne, rigentem
<man. astr. 2.365> et geminos a te Pisces aversaque Tauri 
<man. astr. 2.366> sidera contingens finit, qua coeperat, orbem. 
<man. astr. 2.367> alterius ductus locus est per transita signa, 
<man. astr. 2.368> utque ea praetereas quae sunt mihi singula dicta, 
<man. astr. 2.369> flexibus et totidem similis sit circulus illi.
<man. astr. 2.370> tertia convexo conduntur signa recessu;
<man. astr. 2.371> transversos igitur fugiunt subeuntia visus,
<man. astr. 2.372> quod nimis inclinata iacent limisque videntur 
<man. astr. 2.373> vicinoque latent: ex recto certior ictus. 
<man. astr. 2.374> et, quia succedit convexo linea caelo,
<man. astr. 2.375> singula circuitu quae tantum transeat astra, 
<man. astr. 2.376> visus eis procul est altoque vagatur Olympo 
<man. astr. 2.377> et tenuis vires ex longo mittit in orbem. 
<man. astr. 2.378> sed tamen est illis foedus sub lege propinqua, 
<man. astr. 2.379> quod non diversum genus est coeuntibus astris,
<man. astr. 2.380> mascula sed maribus respondent, cetera sexus 
<man. astr. 2.381> feminei secum iungunt commercia mundi. 
<man. astr. 2.382> sic, quamquam alternis, par est natura figuris, 
<man. astr. 2.383> et cognata iacent generis sub legibus astra. 
<man. astr. 2.384>      Iam vero nulla est haerentibus addita signis
<man. astr. 2.385> gratia; nam consensus hebet, quia visus ademptus. 
<man. astr. 2.386> in seducta ferunt animos, quae cernere possunt. 
<man. astr. 2.387> sunt etiam adversi generis conexa per orbem 
<man. astr. 2.388> mascula femineis semperque obsessa vicissim. 
<man. astr. 2.389> [disparibus non ulla datur concordia signis]
<man. astr. 2.390>      Sexta quoque in nullas numerantur commoda vires, 
<man. astr. 2.391> virgula per totum quod par non ducitur orbem 
<man. astr. 2.392> sed duo signa ferit mediis summota quaternis, 
<man. astr. 2.393> tertius absumpto ductus non sufficit orbe. 
<man. astr. 2.394>      At, quae diversis e partibus astra refulgent
<man. astr. 2.395> per medium adverso mundum pendentia vultu 
<man. astr. 2.396> et toto divisa manent contraria caelo 
<man. astr. 2.397> septima quaeque, loco quamvis summota feruntur, 
<man. astr. 2.398> ex longo tamen illa valent viresque ministrant 
<man. astr. 2.399> vel bello vel pace suas, ut tempora poscunt,
<man. astr. 2.400> nunc foedus stellis, nunc et dictantibus iras. 
<man. astr. 2.401> quod si forte libet, quae sunt contraria, signa 
<man. astr. 2.402> per titulos celebrare suos sedesque, memento 
<man. astr. 2.403> solstitium brumae, Capricornum opponere Cancro, 
<man. astr. 2.404> Lanigerum Librae (par nox in utroque diesque est),
<man. astr. 2.405> Piscibus Erigonen, iuvenique urnaeque Leonem; 
<man. astr. 2.406> Scorpios e summo cum fulget, Taurus in imo est, 
<man. astr. 2.407> et cadit Arcitenens Geminis orientibus orbi. 
<man. astr. 2.408> [hos servant inter sese contraria cursus] 
<man. astr. 2.409> sed, quamquam adversis fulgent contraria signis,
<man. astr. 2.410> natura tamen interdum sociata feruntur, 
<man. astr. 2.411> et genere amplexis concordia mutua surgit: 
<man. astr. 2.412> mascula se paribus vel sic, diversa suorum 
<man. astr. 2.413> respondent generi. Pisces et Virginis artus 
<man. astr. 2.414> adversi volitant, sed amant communia iura,
<man. astr. 2.415> et vincit natura locum; sed vincitur ipsa 
<man. astr. 2.416> temporibus, Cancerque tibi, Capricorne, repugnat 
<man. astr. 2.417> femina femineo, quia brumae dissidet aestas. 
<man. astr. 2.418> hinc rigor et glacies nivibusque albentia rura, 
<man. astr. 2.419> hinc sitis et sudor nudusque in collibus orbis,
<man. astr. 2.420> aestivosque dies aequat nox frigida brumae. 
<man. astr. 2.421> sic bellum natura gerit, discordat et annus, 
<man. astr. 2.422> ne mirere in ea pugnantia sidera parte. 
<man. astr. 2.423> at non Lanigeri signum Libraeque repugnant 
<man. astr. 2.424> in totum, quia ver autumno tempore differt 
<man. astr. 2.425> (fructibus hoc implet maturis, floribus illud) 
<man. astr. 2.426> sed ratione pari est, aequatis nocte diebus, 
<man. astr. 2.427> temporaque efficiunt simili concordia textu 
<man. astr. 2.428> permixtosque dies mediis hiemem inter et aestum 
<man. astr. 2.429> articulis uno servantia utrimque tenore
<man. astr. 2.430> quo minus infesto decertent sidera bello. 
<man. astr. 2.431> talis erit ratio diversis addita signis. 
<man. astr. 2.432>      His animadversis rebus quae proxima cura? 
<man. astr. 2.433> noscere tutelas adiectaque numina signis 
<man. astr. 2.434> et quae cuique deo rerum natura dicavit,
<man. astr. 2.435> cum divina dedit magnis virtutibus ora, 
<man. astr. 2.436> condidit et varias sacro sub nomine vires, 
<man. astr. 2.437> pondus uti rebus persona imponere posset. 
<man. astr. 2.438> Lanigerum Pallas, Taurum Cytherea tuetur, 
<man. astr. 2.439> formosos Phoebus Geminos; Cyllenie, Cancrum,
<man. astr. 2.440> Iuppiter, et cum matre deum regis ipse Leonem; 
<man. astr. 2.441> spicifera est Virgo Cereris fabricataque Libra 
<man. astr. 2.442> Vulcani; pugnax Mavorti Scorpios haeret; 
<man. astr. 2.443> venantem Diana virum, sed partis equinae, 
<man. astr. 2.444> atque angusta fovet Capricorni sidera Vesta;
<man. astr. 2.445> e Iovis adverso Iunonis Aquarius astrum est 
<man. astr. 2.446> agnoscitque suos Neptunus in aethere Pisces. 
<man. astr. 2.447> hinc quoque magna tibi venient momenta futuri, 
<man. astr. 2.448> cum ratio tua per stellas et sidera curret 
<man. astr. 2.449> argumenta petens omni de parte viasque
<man. astr. 2.450> artis, ut ingenio divina potentia surgat 
<man. astr. 2.451> exaequentque fidem caelo mortalia corda. 
<man. astr. 2.452>      Accipe divisas hominis per sidera partes 
<man. astr. 2.453> singulaque imperiis propriis parentia membra, 
<man. astr. 2.454> in quis praecipuas toto de corpore vires
<man. astr. 2.455> exercent. Aries caput est ante omnia princeps 
<man. astr. 2.456> sortitus censusque sui pulcherrima colla 
<man. astr. 2.457> Taurus, et in Geminis aequali bracchia sorte 
<man. astr. 2.458> scribuntur conexa umeris, pectusque locatum 
<man. astr. 2.459> sub Cancro est, laterum regnum scapulaeque Leonis,
<man. astr. 2.460> Virginis in propriam descendunt ilia sortem, 
<man. astr. 2.461> Libra regit clunes, et Scorpios inguine gaudet, 
<man. astr. 2.462> Centauro femina accedunt, Capricornus utrisque 
<man. astr. 2.463> imperitat genibus, crurum fundentis Aquari 
<man. astr. 2.464> arbitrium est, Piscesque pedum sibi iura reposcunt.
<man. astr. 2.465>      Quin etiam propriis inter se legibus astra 
<man. astr. 2.466> conveniunt, ut certa gerant commercia rerum, 
<man. astr. 2.467> inque vicem praestant visus atque auribus haerent 
<man. astr. 2.468> aut odium foedusve gerunt, conversaque quaedam 
<man. astr. 2.469> in semet proprio ducuntur prona favore.
<man. astr. 2.470> idcirco adversis non numquam <est> gratia signis, 
<man. astr. 2.471> et bellum sociata gerunt; alienaque sede 
<man. astr. 2.472> inter se generant coniunctos omne per aevum, 
<man. astr. 2.473> a triquetrisque orti pugnant fugiuntque vicissim; 
<man. astr. 2.474> quod deus, in leges mundum cum conderet omnem,
<man. astr. 2.475> affectus quoque divisit variantibus astris, 
<man. astr. 2.476> atque aliorum oculos, aliorum contulit aures, 
<man. astr. 2.477> iunxit amicitias horum sub foedere certo, 
<man. astr. 2.478> <illis perpetuas statuit discordibus iras,>a
<man. astr. 2.479> cernere ut inter se possent audireque quaedam, 
<man. astr. 2.480> diligerent alia et noxas bellumque moverent, 
<man. astr. 2.481> his etiam propriae foret indulgentia sortis, 
<man. astr. 2.482> ut se diligerent semper sibique ipsa placerent; 
<man. astr. 2.483> sicut naturas hominum plerasque videmus 
<man. astr. 2.484> qui genus ex signis ducunt formantibus ortus. 
<man. astr. 2.485>      Consilium ipse suum est Aries, ut principe dignum est,
<man. astr. 2.486> audit se Libramque videt, frustratur amando 
<man. astr. 2.487> Taurum; Lanigero qui fraudem nectit et ultra 
<man. astr. 2.488> fulgentis geminos audit per sidera Pisces, 
<man. astr. 2.489> Virgine mens capitur visa. sic vexerat ante 
<man. astr. 2.490> Europam dorso retinentem cornua laeva 
<man. astr. 2.491> indutusque Iovi. Geminorum ducitur auris 
<man. astr. 2.492> ad iuvenem aeternas fundentem Piscibus undas 
<man. astr. 2.493> inque ipsos animus Pisces oculique Leonem. 
<man. astr. 2.494> Cancer et adverso Capricornus conditus astro 
<man. astr. 2.495> in semet vertunt oculos, in mutua tendunt
<man. astr. 2.496> auribus, et Cancri captatur Aquarius astu. 
<man. astr. 2.497> at Leo cum Geminis aciem coniungit et aurem 
<man. astr. 2.498> Centauro ferus et Capricorni diligit astrum. 
<man. astr. 2.499> Erigone Taurum spectat sed Scorpion audit 
<man. astr. 2.500> atque Sagittifero conatur nectere fraudem.
<man. astr. 2.501> Libra suos sequitur sensus solumque videndo 
<man. astr. 2.502> Lanigerum atque animo complexa est Scorpion infra. 
<man. astr. 2.503> ille videt Pisces, audit quae proxima Librae. 
<man. astr. 2.504> nec non Arcitenens magno parere Leoni 
<man. astr. 2.505> auribus atque oculis sinum fundentis Aquari
<man. astr. 2.506> conspicere assuevit solamque ex omnibus astris 
<man. astr. 2.507> diligit Erigonen. contra Capricornus in ipsum 
<man. astr. 2.508> convertit visus (quid enim mirabitur ille 
<man. astr. 2.509> maius, in Augusti felix cum fulserit ortum?) 
<man. astr. 2.510> auribus et summi captat fastigia Cancri.
<man. astr. 2.511> at nudus Geminis intendit Aquarius aurem 
<man. astr. 2.512> sublimemque colit Cancrum spectatque reducta 
<man. astr. 2.513> tela Sagittiferi. Pisces ad Scorpion acrem 
<man. astr. 2.514> derexere aciem cupiuntque attendere Taurum. 
<man. astr. 2.515> has natura vices tribuit, cum sidera fixit.
<man. astr. 2.516> his orti similis referunt per mutua sensus, 
<man. astr. 2.517> audire ut cupiant alios aliosque videre, 
<man. astr. 2.518> [horum odio nunc horum idem ducuntur amore] 
<man. astr. 2.519> illis insidias tendant, captentur ab illis. 
<man. astr. 2.520>      Quin adversa meant alterna trigona trigonis,
<man. astr. 2.521> alteraque in bellum diverso limite ducit 
<man. astr. 2.522> linea. sic veri per totum consonat ordo. 
<man. astr. 2.523> namque Aries, Leo et Arcitenens, sociata trigona 
<man. astr. 2.524> signa, negant Chelis foedus totique trigono 
<man. astr. 2.525> quod Gemini excipiunt fundens et Aquarius undas.
<man. astr. 2.526> idque duplex ratio cogit verum esse fateri, 
<man. astr. 2.527> quod tria signa tribus signis contraria fulgent, 
<man. astr. 2.528> quodque aeterna manent hominum bella atque ferarum. 
<man. astr. 2.529> [humana est facies Librae, diversa Leonis] 
<man. astr. 2.530> idcirco et cedunt pecudes, quod viribus amplis
<man. astr. 2.531> consilium est maius. victus Leo fulget in astris, 
<man. astr. 2.532> aurea Lanigero concessit sidera pellis, 
<man. astr. 2.533> ipse suae parti Centaurus tergore cedit, 
<man. astr. 2.534> usque adeo est hominis virtus. quid mirer ab illis 
<man. astr. 2.535> nascentis Librae superari posse trigono?
<man. astr. 2.536>      Nec sola est ratio quae dat nascentibus arma
<man. astr. 2.537> inque odium generat partus et mutua bella; 
<man. astr. 2.538> sed plerumque manent inimica tertia quaeque 
<man. astr. 2.539> lege, in transversum vultu defixa maligno, 
<man. astr. 2.540> quodque, manent quaecumque loco contraria signa 
<man. astr. 2.541> adversosque gerunt inter se septima visus,
<man. astr. 2.542> tertia quaeque illis utriusque trigona feruntur; 
<man. astr. 2.543> ne sit mirandum si foedus non datur astris 
<man. astr. 2.544> quae sunt adversis signis cognata trigona. 
<man. astr. 2.545> quin etiam brevior ratio est per signa sequenda;
<man. astr. 2.546> nam, quaecumque nitent humana condita forma 
<man. astr. 2.547> astra, manent illis inimica et victa ferarum. 
<man. astr. 2.548> sed tamen in proprias secedunt singula mentes 
<man. astr. 2.549> et privata gerunt secretis hostibus arma.
<man. astr. 2.550>      Lanigero genitis bellum est cum Virgine natis 
<man. astr. 2.551> et Libra Geminisque et eis quos protulit Urna. 
<man. astr. 2.552> in partus Tauri sub Cancro nata feruntur 
<man. astr. 2.553> pectora et in Chelis et quae dant Scorpios acer 
<man. astr. 2.554> et Pisces. at, quos Geminorum sidera formant, 
<man. astr. 2.555> his cum Lanigero bellum est eiusque trigono. 
<man. astr. 2.556> in Cancro genitos Capricorni semina laedunt 
<man. astr. 2.557> et Librae partus et quos dat Virginis astrum 
<man. astr. 2.558> quique sub aversi numerantur sidere Tauri. 
<man. astr. 2.559> Lanigeri communis erit rabidique Leonis
<man. astr. 2.560> hostis, et a totidem bellum subscribitur astris. 
<man. astr. 2.561> Erigone Cancrumque timet geminique sub arcu 
<man. astr. 2.562> Centauri et Pisces et te, Capricorne, rigentem. 
<man. astr. 2.563> maxima turba petit Libram, Capricornus et illi 
<man. astr. 2.564> adversus Cancer, Iuvenis quod utrimque quadratum est,
<man. astr. 2.565> quaeque in Lanigeri numerantur signa trigonum. 
<man. astr. 2.566> Scorpios in totidem fecundus creditur hostes; 
<man. astr. 2.567> aequoreum iuvenem, Geminos, Taurum atque Leonem, 
<man. astr. 2.568> Erigonen Libramque fugit metuendus et ipse, 
<man. astr. 2.569> quique Sagittari veniunt de sidere partus.
<man. astr. 2.570> hos Geminis nati Libraque et Virgine et Urna 
<man. astr. 2.571> depressisse volent. naturae lege iubente 
<man. astr. 2.572> haec eadem, Capricorne, tuis inimica feruntur. 
<man. astr. 2.573> at quos aeternis perfundit Aquarius undis, 
<man. astr. 2.574> in pugnam Nemeaeus agit totumque trigonum,
<man. astr. 2.575> turba sub unius fugiens virtute ferarum. 
<man. astr. 2.576> Piscibus exortos vicinus Aquarius urget 
<man. astr. 2.577> et gemini fratres et quos dat Virginis astrum 
<man. astr. 2.578> quique Sagittari descendunt sidera nati. 
<man. astr. 2.579>      Per tot signorum species contraria surgent
<man. astr. 2.580> corpora totque modis totiens inimica creantur. 
<man. astr. 2.581> idcirco nihil ex semet natura creavit 
<man. astr. 2.582> foedere amicitiae maius nec rarius umquam; 
<man. astr. 2.583> perque tot aetates hominum, tot tempora et annos,
<man. astr. 2.584> tot bella et varios etiam sub pace labores, 
<man. astr. 2.585> cum Fortuna fidem quaerat, vix invenit usquam. 
<man. astr. 2.586> unus erat Pylades, unus qui mallet Orestes
<man. astr. 2.587> ipse mori; lis una fuit per saecula mortis, 
<man. astr. 2.588> alter quod raperet fatum, non cederet alter. 
<man. astr. 2.589> [et duo, qui potuere sequi: vix noxia poenis, 
<man. astr. 2.590> optavitque reum sponsor non posse reverti, 
<man. astr. 2.591> sponsoremque reus timuit, ne solveret ipsum] 
<man. astr. 2.592> at quanta est scelerum moles per saecula cuncta,
<man. astr. 2.593> quamque onus invidiae non excusabile terris! 
<man. astr. 2.594> venales ad fata patres matrumque sepulcra 
<man. astr. 2.595> <non posuere modum sceleri, sed fraude nefandaa
<man. astr. 2.596> ipse deus Caesar cecidit, qua territus orbi>b
<man. astr. 2.597> imposuit Phoebus noctem terrasque reliquit. 
<man. astr. 2.598> quid loquar eversas urbes et prodita templa 
<man. astr. 2.599> et varias pacis clades et mixta venena 
<man. astr. 2.600> insidiasque fori, caedes in moenibus ipsis 
<man. astr. 2.601> et sub amicitiae grassantem nomine turbam? 
<man. astr. 2.602> in populo scelus est et abundant cuncta furoris.
<man. astr. 2.603> et fas atque nefas mixtum, legesque per ipsas 
<man. astr. 2.604> saevit nequities; poenas iam noxia vincit. 
<man. astr. 2.605> scilicet, in multis quoniam discordia signis 
<man. astr. 2.606> corpora nascuntur, pax est sublata per orbem, 
<man. astr. 2.607> et fidei rarum foedus paucisque tributum,
<man. astr. 2.608> utque sibi caelum sic tellus dissidet ipsa 
<man. astr. 2.609> atque hominum gentes inimica sorte feruntur. 
<man. astr. 2.610>      Si tamen et cognata cupis dinoscere signa, 
<man. astr. 2.611> quae iungant animos et amica sorte ferantur, 
<man. astr. 2.612> Lanigeri partus cum toto iunge trigono.
<man. astr. 2.613> simplicior tamen est Aries, meliusque Leone 
<man. astr. 2.614> prosequitur genitos et te, Centaure, creatos 
<man. astr. 2.615> quam colitur. namque est natura mitius astrum 
<man. astr. 2.616> expositumque suae noxae, nec fraudibus ullis, 
<man. astr. 2.617> nec minus ingenio molli quam corpore constans:
<man. astr. 2.618> illis est feritas signis praedaeque cupido, 
<man. astr. 2.619> venalisque animus non umquam excedere cogit 
<man. astr. 2.620> commoditate fidem, nec longa est gratia facti; 
<man. astr. 2.621> plus tamen in duplici numerandum est roboris esse,
<man. astr. 2.622> cui commixtus homo est, quam te, Nemeaee, sub uno. 
<man. astr. 2.623> at, cum Lanigeri partus sub utroque <laborant
<man. astr. 2.624> vique urgente dolent amborum astuque,> trigonoa
<man. astr. 2.625> non parcit; sed rara gerit pro tempore bella, 
<man. astr. 2.626> quae feritas utriusque magis prorumpere cogit. 
<man. astr. 2.627> idcirco et pax est signis et mixta querella.
<man. astr. 2.628> quin etiam Tauri Capricorno iungitur astrum, 
<man. astr. 2.629> nec magis illorum coeunt ad foedera mentes; 
<man. astr. 2.630> Virgineos etiam partus, quicumque creantur 
<man. astr. 2.631> Tauro, complecti cupiunt, sed saepe queruntur. 
<man. astr. 2.632> quos Geminique dabunt Chelaeque et Aquarius ortus 
<man. astr. 2.633> unum pectus habent fideique immobile vinclum,
<man. astr. 2.634> magnus et in multos veniet successus amicos.
<man. astr. 2.635> Scorpios et Cancer fraterna in nomina ducunt 
<man. astr. 2.636> ex semet genitos, nec non et Piscibus orti 
<man. astr. 2.637> concordant illis. saepe est et subdolus actus:
<man. astr. 2.638> Scorpios aspergit noxas sub nomine amici; 
<man. astr. 2.639> at, quibus in lucem Pisces venientibus adsunt, 
<man. astr. 2.640> his non una manet semper sententia cordi, 
<man. astr. 2.641> commutant animos interdum et foedera rumpunt 
<man. astr. 2.642> ac repetunt, tectaeque lues sub fronte vagantur.
<man. astr. 2.643> sic erit ex signis odium tibi paxque notanda. 
<man. astr. 2.644>      Nec satis hoc, tantum solis insistere signis:
<man. astr. 2.645> contemplare locum caeli sedemque vagarum. 
<man. astr. 2.646> parte genus variant et vires linea mutat. 
<man. astr. 2.647> nam sua quadratis veniunt, sua iura trigonis 
<man. astr. 2.648> et quae per senos decurrit virgula tractus 
<man. astr. 2.649> quaeque secat medium transverso limite caelum; 
<man. astr. 2.650> distat enim surgatne eadem subeatne cadatne.
<man. astr. 2.651> hinc modo dat mundus vires, modo deterit idem, 
<man. astr. 2.652> quaeque illic sumunt iras, huc acta reponunt. 
<man. astr. 2.653> crebrius adversis odium est, cognata quadratis
<man. astr. 2.654> corpora censentur signis et amica trigonis. 
<man. astr. 2.655> nec ratio obscura est; nam quartum quodque locavit 
<man. astr. 2.656> eiusdem generis signum natura per orbem.
<man. astr. 2.657> quattuor aequali caelum discrimine signant 
<man. astr. 2.658> in quibus articulos anni deus ipse creavit, 
<man. astr. 2.659> ver Aries, Cererem Cancer Bacchumque ministrans 
<man. astr. 2.660> Libra, caper brumam genitusque ad frigora piscis. 
<man. astr. 2.661> nec non et duplici quae sunt conexa figura
<man. astr. 2.662> quartum quemque locum retinent; duo cernere Pisces 
<man. astr. 2.663> et geminos iuvenes duplicemque in Virgine formam 
<man. astr. 2.664> et duo Centauri licet uno corpora textu. 
<man. astr. 2.665> sic et simplicibus signis stat forma quadrata; 
<man. astr. 2.666> nam neque Taurus habet comitem, nec iungitur ulli
<man. astr. 2.667> horrendus Leo, nec metuit sine compare quemquam 
<man. astr. 2.668> Scorpios, atque uno censetur Aquarius astro. 
<man. astr. 2.669> sic quaecumque manent quadrato condita templo 
<man. astr. 2.670> signa parem referunt numeris aut tempore sortem 
<man. astr. 2.671> ac veluti cognata manent sub foedere tali.
<man. astr. 2.672> idcirco affines signant gradibusque propinquis 
<man. astr. 2.673> accedunt unaque tenent sub imagine natos, 
<man. astr. 2.674> quotquot cardinibus, <prona vertigine mundi
<man. astr. 2.675> naturae vires> propriae variante, moventur;a
<man. astr. 2.676> quae, quamquam in partes divisi quattuor orbis 
<man. astr. 2.677> sidera quadrata efficiunt, non lege quadrati 
<man. astr. 2.678> censentur: minor est numeri quam cardinis usus. 
<man. astr. 2.679> longior in spatium porrecta est linea maius
<man. astr. 2.680> quae tribus emensis signis facit astra trigona. 
<man. astr. 2.681> haec ad amicitias imitantis iura gradumque 
<man. astr. 2.682> sanguinis atque animis haerentia foedera ducunt, 
<man. astr. 2.683> utque ipsa ex longo coeunt summota recessu, 
<man. astr. 2.684> sic nos coniungunt maioribus intervallis. 
<man. astr. 2.685> haec meliora putant, mentes quae iungere possunt, 
<man. astr. 2.686> quam quae non numquam foedus sub sanguine fallunt.
<man. astr. 2.687> proxima vicinis subscribunt, tertia quaeque 
<man. astr. 2.688> hospitibus. sic astrorum servabitur ordo. 
<man. astr. 2.689> adde suas partes signis, sua partibus astra;
<man. astr. 2.690> nam nihil in totum servit sibi: mixta feruntur, 
<man. astr. 2.691> ipsis dant in se partes capiuntque vicissim. 
<man. astr. 2.692> quae mihi mox certo digesta sub ordine surgent.
<man. astr. 2.693> omnibus ex istis ratio est repetenda per artem, 
<man. astr. 2.694> pacata infestis signa ut discernere possis. 
<man. astr. 2.695>      Perspice nunc tenuem visu rem, pondere magnam 
<man. astr. 2.696> et tantum Graio signari nomine passam, 
<man. astr. 2.697> dodecatemoria, in titulo signantia causas.
<man. astr. 2.698> nam, cum tricenas per partes sidera constent, 
<man. astr. 2.699> rursus bis senis numerus diducitur omnis; 
<man. astr. 2.700> ipsa igitur ratio binas in partibus esse 
<man. astr. 2.701> dimidiasque docet partes. his finibus ecce 
<man. astr. 2.702> dodecatemorium constans, bis senaque tanta
<man. astr. 2.703> omnibus in signis; quae mundi conditor ille 
<man. astr. 2.704> attribuit totidem numero fulgentibus astris, 
<man. astr. 2.705> ut sociata forent alterna sidera sorte, 
<man. astr. 2.706> et similis sibi mundus, et omnia in omnibus astra, 
<man. astr. 2.707> quorum mixturis regeret concordia corpus
<man. astr. 2.708> et tutela foret communi mutua causa. 
<man. astr. 2.709> in terris geniti tali sub lege creantur;
<man. astr. 2.710> idcirco, quamquam signis nascantur eisdem,
<man. astr. 2.711> diversos referunt mores inimicaque vota; 
<man. astr. 2.712> et saepe in peius derrat natura, maremque 
<man. astr. 2.713> femina subsequitur: miscentur sidere partus,
<man. astr. 2.714> singula divisis variant quod partibus astra, 
<man. astr. 2.715> dodecatemoriis proprias mutantia vires. 
<man. astr. 2.716>      Nunc, quod sit cuiusque, canam, quove ordine constent, 
<man. astr. 2.717> ne vagus ignotis signorum partibus erres. 
<man. astr. 2.718> ipsa suo retinent primas in corpore partes
<man. astr. 2.719> sidera, vicinae subeuntibus attribuuntur, 
<man. astr. 2.720> cetera pro numero ducunt ex ordine partes, 
<man. astr. 2.721> ultima et extremis ratio conceditur astris. 
<man. astr. 2.722> singula sic retinent binas in sidere quoque 
<man. astr. 2.723> dimidiasque eius partes, et summa repletur
<man. astr. 2.724> sortibus exactis triginta sidere in omni. 
<man. astr. 2.725>      Nec genus est unum, ratio nec prodita simplex, 
<man. astr. 2.726> pluribus inque modis verum natura locavit 
<man. astr. 2.727> diduxitque vias voluitque per omnia quaeri. 
<man. astr. 2.728> haec quoque comperta est ratio sub nomine eodem.
<man. astr. 2.729> quacumque in parti nascentum tempore Luna 
<man. astr. 2.730> constiterit, numeris hanc ter dispone quaternis, 
<man. astr. 2.731> sublimi totidem quia fulgent sidera mundo. 
<man. astr. 2.732> inde suas illi signo, quo Luna refulsit, 
<man. astr. 2.733> quaeque hinc defuerant partes numerare memento.
<man. astr. 2.734> proxima tricenas pariterque sequentia ducunt. 
<man. astr. 2.735> [hic ubi deficiet numerus, tunc summa relicta 
<man. astr. 2.736> in binas sortes adiecta parte locetur 
<man. astr. 2.737> dimidia, reliquis tribuantur ut ordine signis] 
<man. astr. 2.738> in quo destituent, eius tum Luna tenebit
<man. astr. 2.739> dodecatemorium signi; post cetera ducet 
<man. astr. 2.740> ordine quodque suo, sicut stant astra locata. 
<man. astr. 2.741>      Haec quoque te ratio ne fallat, percipe paucis 
<man. astr. 2.742> (maior in effectu minor est) de partibus ipsis 
<man. astr. 2.743> dodecatemorii quota sit quod dicitur esse
<man. astr. 2.744> dodecatemorium. namque id per quinque notatur 
<man. astr. 2.745> partes; nam totidem praefulgent sidera caelo 
<man. astr. 2.746> quae vaga dicuntur, ducunt et singula sortes 
<man. astr. 2.747> dimidias, viresque in eis et iura capessunt. 
<man. astr. 2.748> in quo quaeque igitur stellae quandoque locatae 
<man. astr. 2.749> dodecatemorio fuerint spectare decebit; 
<man. astr. 2.750> cuius enim stella in fines in sidere quoque 
<man. astr. 2.751> inciderit, dabit effectus in viribus eius. 
<man. astr. 2.752> undique miscenda est ratio per quam omnia constant. 
<man. astr. 2.753> verum haec posterius proprio cuncta ordine reddam;
<man. astr. 2.754> nunc satis est docuisse suos ignota per usus, 
<man. astr. 2.755> ut, cum perceptis steterit fiducia membris, 
<man. astr. 2.756> sic totum corpus facili ratione notetur 
<man. astr. 2.757> et bene de summa veniat post singula carmen. 
<man. astr. 2.758> ut rudibus pueris monstratur littera primum
<man. astr. 2.759> per faciem nomenque suum, tum ponitur usus, 
<man. astr. 2.760> tum coniuncta suis formatur syllaba nodis, 
<man. astr. 2.761> hinc verbi structura venit per membra legendi, 
<man. astr. 2.762> tunc rerum vires atque artis traditur usus 
<man. astr. 2.763> perque pedes proprios nascentia carmina surgunt,
<man. astr. 2.764> singulaque in summam prodest didicisse priora 
<man. astr. 2.765> (quae nisi constiterint primis fundata elementis, 
<man. astr. 2.766> effluat in vanum rerum praeposterus ordo
<man. astr. 2.767> versaque quae propere dederint praecepta magistri),
<man. astr. 2.768> sic mihi per totum volitanti carmine mundum
<man. astr. 2.769> erutaque abstrusa penitus caligine fata, 
<man. astr. 2.770> Pieridum numeris etiam modulata, canenti 
<man. astr. 2.771> quoque deus regnat revocanti numen in artem, 
<man. astr. 2.772> per partes ducenda fides et singula rerum 
<man. astr. 2.773> sunt gradibus tradenda suis, ut, cum omnia certa
<man. astr. 2.774> notitia steterint, proprios revocentur ad usus. 
<man. astr. 2.775> ac, velut, in nudis cum surgunt montibus urbes, 
<man. astr. 2.776> conditor et vacuos muris circumdare colles 
<man. astr. 2.777> destinat, ante manus quam temptet scindere fossas, 
<man. astr. 2.778> fervit opus (ruit ecce nemus, saltusque vetusti
<man. astr. 2.779> procumbunt solemque novum, nova sidera cernunt, 
<man. astr. 2.780> pellitur omne loco volucrum genus atque ferarum, 
<man. astr. 2.781> antiquasque domos et nota cubilia linquunt, 
<man. astr. 2.782> ast alii silicem in muros et marmora templis 
<man. astr. 2.783> rimantur, ferrique rigor per pignora nota
<man. astr. 2.784> quaeritur, hinc artes, hinc omnis convenit usus), 
<man. astr. 2.785> tum demum consurgit opus, cum cuncta supersunt, 
<man. astr. 2.786> ne medios rumpat cursus praepostera cura, 
<man. astr. 2.787> sic mihi conanti tantae succedere moli 
<man. astr. 2.788> materies primum rerum, ratione remota,
<man. astr. 2.789> tradenda est, ratio sit ne post irrita neve 
<man. astr. 2.790> argumenta novis stupeant nascentia rebus. 
<man. astr. 2.791>      Ergo age noscendis animum compone sagacem 
<man. astr. 2.792> cardinibus, qui per mundum sunt quattuor omnes 
<man. astr. 2.793> dispositi semper mutantque volantia signa:
<man. astr. 2.794> unus ab exortu caeli nascentis in orbem, 
<man. astr. 2.795> qua primum terras aequali limite cernit, 
<man. astr. 2.796> alter ab adversa respondens aetheris ora, 
<man. astr. 2.797> unde fugit mundus praecepsque in Tartara tendit; 
<man. astr. 2.798> tertius excelsi signat fastigia caeli,
<man. astr. 2.799> quo defessus equis Phoebus subsistit anhelis 
<man. astr. 2.800> reclinatque diem mediasque examinat umbras; 
<man. astr. 2.801> ima tenet quartus fundato nobilis orbe, 
<man. astr. 2.802> in quo principium est reditus finisque cadendi 
<man. astr. 2.803> sideribus, pariterque occasus cernit et ortus.
<man. astr. 2.804> haec loca praecipuas vires summosque per artem 
<man. astr. 2.805> fatorum effectus referunt, quod totus in illis 
<man. astr. 2.806> nititur aeternis veluti compagibus orbis; 
<man. astr. 2.807> quae nisi perpetuis alterna sorte volantem 
<man. astr. 2.808> cursibus excipiant nectantque in vincula, bina
<man. astr. 2.809> per latera atque imum templi summumque cacumen, 
<man. astr. 2.810> dissociata fluat resoluto machina mundo. 
<man. astr. 2.811>      Sed diversa tamen vis est in cardine quoque, 
<man. astr. 2.812> et pro sorte loci variant atque ordine distant. 
<man. astr. 2.813> primus erit, summi qui regnat culmine caeli
<man. astr. 2.814> et medium tenui partitur limite mundum; 
<man. astr. 2.815> quem capit excelsa sublimem Gloria sede 
<man. astr. 2.816> (scilicet haec tutela decet fastigia summa), 
<man. astr. 2.817> quidquid ut emineat sibi vindicet et decus omne 
<man. astr. 2.818> asserat et varios tribuendo regnet honores.
<man. astr. 2.819> hinc favor et species atque omnis gratia vulgi, 
<man. astr. 2.820> reddere iura foro, componere legibus orbem 
<man. astr. 2.821> foederibusque suis externas iungere gentes 
<man. astr. 2.822> et pro sorte sua cuiusque extollere nomen. 
<man. astr. 2.823> proximus, est ima quamquam statione locatus,
<man. astr. 2.824> sustinet aeternis nixum radicibus orbem, 
<man. astr. 2.825> effectu minor in specie sed maior in usu. 
<man. astr. 2.826> fundamenta tenet rerum censusque gubernat, 
<man. astr. 2.827> quam rata sint fossis, scrutatur, vota metallis 
<man. astr. 2.828> atque ex occulto quantum contingere possit.
<man. astr. 2.829> tertius, aequali terris in parte nitentem 
<man. astr. 2.830> qui tenet exortum, qua primum sidera surgunt, 
<man. astr. 2.831> unde dies redit et tempus describit in horas, 
<man. astr. 2.832> hinc inter Graias horoscopos editur urbes, 
<man. astr. 2.833> nec capit externum, proprio quia nomine gaudet.
<man. astr. 2.834> hunc penes arbitrium vitae est, hic regula morum, 
<man. astr. 2.835> fortunamque dabit rebus, ducetque per artes, 
<man. astr. 2.836> qualiaque excipiant nascentis tempora prima, 
<man. astr. 2.837> quos capiant cultus, quali sint sede creati, 
<man. astr. 2.838> utcumque admixtis subscribent viribus astra.
<man. astr. 2.839> ultimus, emenso qui condit sidera mundo 
<man. astr. 2.840> occasumque tenens summersum despicit orbem, 
<man. astr. 2.841> pertinet ad rerum summas finemque laborum, 
<man. astr. 2.842> coniugia atque epulas extremaque tempora vitae 
<man. astr. 2.843> otiaque et coetus hominum cultusque deorum.
<man. astr. 2.844>      Nec contentus eris percepto cardine quoque: 
<man. astr. 2.845> intervalla etiam memori sunt mente notanda 
<man. astr. 2.846> per maius dimensa suas reddentia vires. 
<man. astr. 2.847> quidquid ab exortu summum curvatur in orbem, 
<man. astr. 2.848> aetatem primam nascentisque asserit annos.
<man. astr. 2.849> quod summo premitur devexum culmine mundi 
<man. astr. 2.850> donec ad occasus veniat, puerilibus annis 
<man. astr. 2.851> succedit teneramque regit sub sede iuventam. 
<man. astr. 2.852> quae pars occasus aufert imumque sub orbem 
<man. astr. 2.853> descendit, regit haec maturae tempora vitae
<man. astr. 2.854> perpetua serie varioque exercita cursu. 
<man. astr. 2.855> at, qua perficitur cursus redeunte sub ortum, 
<man. astr. 2.856> tarda supinatum lassatis viribus arcum 
<man. astr. 2.857> ascendens, seros demum complectitur annos 
<man. astr. 2.858> labentemque diem vitae tremulamque senectam.
<man. astr. 2.859>      Omne quidem signum sub qualicumque figura 
<man. astr. 2.860> partibus inficitur mundi; locus imperat astris 
<man. astr. 2.861> et dotes noxamque facit; vertuntur in orbem 
<man. astr. 2.862> singula et accipiunt vires caeloque remittunt. 
<man. astr. 2.863> vincit enim natura loci legesque ministrat
<man. astr. 2.864> finibus in propriis et praetereuntia cogit 
<man. astr. 2.865> esse sui moris, vario nunc ditia honore, 
<man. astr. 2.866> nunc sterilis poenam referentia sidera sedis. 
<man. astr. 2.867> quae super exortum est a summo tertia caelo, 
<man. astr. 2.868> infelix regio rebusque inimica futuris
<man. astr. 2.869> et vitio fecunda nimis; nec sola, sed illi 
<man. astr. 2.870> par erit, adverso quae fulget sidere sedes 
<man. astr. 2.871> iuncta sub occasu. neu praestet, cardine mundi 
<man. astr. 2.872> utraque praetenta fertur deiecta ruina. 
<man. astr. 2.873> porta laboris erit: scandendum est atque cadendum.
<man. astr. 2.874> nec melior super occasus contraque sub ortu 
<man. astr. 2.875> sors agitur mundi: praeceps haec, illa supina 
<man. astr. 2.876> pendens aut metuit vicino cardine finem 
<man. astr. 2.877> aut fraudata cadet. merito Typhonis habentur 
<man. astr. 2.878> horrendae sedes, quem Tellus saeva profudit,
<man. astr. 2.879> cum bellum caelo peperit nec matre minores 
<man. astr. 2.880> exstiterunt partus. sed fulmine rursus in alvum 
<man. astr. 2.881> compulsi, montesque super rediere cadentes, 
<man. astr. 2.882> cessit et in tumulum belli vitaeque Typhoeus. 
<man. astr. 2.883> ipsa tremit mater flagrantem monte sub Aetna.
<man. astr. 2.884> at, quae fulgentis sequitur fastigia caeli 
<man. astr. 2.885> proxima, neve ipsi cedat, cui iungitur, astro 
<man. astr. 2.886> spe melior, palmamque petens victrixque priorum 
<man. astr. 2.887> altius insurgit: summae comes addita finis, 
<man. astr. 2.888> in peiusque manent cursus nec vota supersunt.
<man. astr. 2.889> quocirca minime mirum, si proxima summo 
<man. astr. 2.890> atque eadem integrior Fortunae sorte dicatur 
<man. astr. 2.891> cui titulus Felix. censum sic proxima Graiae 
<man. astr. 2.892> nostra subit linguae vertitque a nomine nomen. 
<man. astr. 2.893> Iuppiter hac habitat: venerandam crede regenti.
<man. astr. 2.894> huic in perversum similis deiecta sub orbe 
<man. astr. 2.895> imaque summersi contingens culmina mundi, 
<man. astr. 2.896> adversa quae parte nitet, defessa peracta 
<man. astr. 2.897> militia rursusque novo devota labori 
<man. astr. 2.898> cardinis et subitura iugum sortemque potentem
<man. astr. 2.899> nondum sentit onus mundi, iam sperat honorem. 
<man. astr. 2.900> Daemonien memorant Grai, Romana per ora 
<man. astr. 2.901> quaeritur inversus titulus. sub corde sagaci 
<man. astr. 2.902> conde locum numenque loci nomenque potentis, 
<man. astr. 2.903> quae tibi posterius magnos revocentur ad usus.
<man. astr. 2.904> hic momenta manent nostrae plerumque salutis 
<man. astr. 2.905> bellaque morborum caecis pugnantia telis, 
<man. astr. 2.906> viribus ambiguam geminis casusque deique 
<man. astr. 2.907> nunc huc nunc illuc sortem mutantis utraque. 
<man. astr. 2.908> sed medium post astra diem curvataque primum
<man. astr. 2.909> culmina nutantis summo de vertice mundi 
<man. astr. 2.910> aethra Phoebus alit; sub quo quae corpora nostra 
<man. astr. 2.911> concipiunt vitia et fortunam, ex viribus eius 
<man. astr. 2.912> decernunt. Deus ille locus sub nomine Graio 
<man. astr. 2.913> dicitur. huic adversa nitens, quae prima resurgit
<man. astr. 2.914> sedibus ex imis iterumque reducit Olympum, 
<man. astr. 2.915> pars mundi fratrumque vices mortesque gubernat; 
<man. astr. 2.916> et dominam agnoscit Phoeben, fraterna videntem 
<man. astr. 2.917> regna per adversas caeli fulgentia partes 
<man. astr. 2.918> fataque damnosis imitantem finibus oris.
<man. astr. 2.919> huic parti Dea nomen erit Romana per ora, 
<man. astr. 2.920> Graecia voce sua titulum designat eundem. 
<man. astr. 2.921> arce sed in caeli, qua summa acclivia finem 
<man. astr. 2.922> inveniunt, qua principium declivia sumunt, 
<man. astr. 2.923> culminaque insurgunt occasus inter et ortus
<man. astr. 2.924> suspenduntque suo libratum examine mundum, 
<man. astr. 2.925> asserit hanc Cytherea sibi per sidera sedem 
<man. astr. 2.926> et velut in facie mundi sua collocat ora, 
<man. astr. 2.927> per quae humana regit. propria est haec reddita parti 
<man. astr. 2.928> vis, ut conubia et thalamos taedasque gubernet:
<man. astr. 2.929> haec tutela decet Venerem, sua tela movere. 
<man. astr. 2.930> nomen erit Fortuna loco, quod percipe mente, 
<man. astr. 2.931> ut brevia in longo compendia carmine praestem. 
<man. astr. 2.932> at, qua subsidit converso cardine mundus 
<man. astr. 2.933> fundamenta tenens, aversum et suspicit orbem
<man. astr. 2.934> ac media sub nocte iacet, Saturnus in illa 
<man. astr. 2.935> parte suas agitat vires, deiectus et ipse 
<man. astr. 2.936> imperio quondam mundi solioque deorum, 
<man. astr. 2.937> et pater in patrios exercet numina casus 
<man. astr. 2.938> fortunamque senum. a
<man. astr. 2.939> titulus, quem Graecia fecit,b
<man. astr. 2.940> Daemonium signat dignas pro nomine vires. 
<man. astr. 2.941> nunc age surgentem primo de cardine mundum 
<man. astr. 2.942> respice, qua solitos nascentia signa recursus
<man. astr. 2.943> incipiunt, viridis gelidis et Phoebus ab undis 
<man. astr. 2.944> enatat et fulvo paulatim accenditur igni 
<man. astr. 2.945> asperum iter temptans, a
<man. astr. 2.946> Aries qua ducit Olympum.b
<man. astr. 2.947> haec tua templa ferunt, Maia Cyllenie nate,
<man. astr. 2.948> pro facie signata nota, quod nomen et ipsi 
<man. astr. 2.949> auctores tibi dant. a
<man. astr. 2.950> una est tutela duorum:b
<man. astr. 2.951> [nascentum atque patrum. quae tali condita parte est] 
<man. astr. 2.952> in qua fortunam natorum condidit omnem
<man. astr. 2.953> natura, ex illa suspendit vota parentum. 
<man. astr. 2.954> unus in occasu locus est super. ille ruentem 
<man. astr. 2.955> praecipitat mundum terris et sidera mergit, 
<man. astr. 2.956> tergaque prospectat Phoebi, qui viderat ora;
<man. astr. 2.957> ne mirere, nigri si Ditis ianua fertur 
<man. astr. 2.958> et finem vitae retinet<que repagula mortis.> 
<man. astr. 2.959> hic etiam ipse dies moritur, tellusque per orbem 
<man. astr. 2.960> surripit et noctis captum sub carcere claudit. 
<man. astr. 2.961> nec non et fidei tutelam vindicat ipsi
<man. astr. 2.962> pectoris et pondus. tanta est in sede potestas 
<man. astr. 2.963> quae vocat et condit Phoebum recipitque refertque, 
<man. astr. 2.964> consummatque diem. tali sub sorte notandae 
<man. astr. 2.965> templorum tibi sunt vires: quae pervolat omnis 
<man. astr. 2.966> astrorum series ducitque et commodat illis
<man. astr. 2.967> ipsa suas leges, stellaeque ex ordine certo, 
<man. astr. 2.968> ut natura sinit, lustrant, variasque locorum 
<man. astr. 2.969> efficiunt vires, utcumque aliena capessunt 
<man. astr. 2.970> regna et in externis subsidunt hospita castris. 
<man. astr. 2.971> haec mihi sub certa stellarum parte canentur;
<man. astr. 2.972> nunc satis est caeli partes titulosque notasse 
<man. astr. 2.973> effectusque loci per se cuiusque deosque. 
<man. astr. 2.974> [cui parti nomen posuit, qui condidit artem, 
<man. astr. 2.975> octotropos; per quod stellae diversa volantes 
<man. astr. 2.976> quos reddant motus, proprio venit ordine rerum].
