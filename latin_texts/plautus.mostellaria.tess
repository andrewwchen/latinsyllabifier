<pl. most.  1>	 Exi e culina sis foras, mastigia,
<pl. most.  2>	 qui mi inter patinas exhibes argutias.
<pl. most.  3>	 egredere, erilis permities, ex aedibus.
<pl. most.  4>	 ego pol te ruri, si vivam, ulciscar probe.
<pl. most.  5>	 exi, inquam, nidor, e culina. quid lates?
<pl. most.  6>	 quid tibi, malum, hic ante aedis clamitatiost?
<pl. most.  7>	 an ruri censes te esse? abscede ab aedibus.
<pl. most.  8>	 abi rus, abi dierecte, abscede ab ianua.
<pl. most.  9-10>	 em, hocine volebas? Perii. cur me verberas?
<pl. most.  11>	 Quia vivis. Patiar. sine modo adveniat senex.
<pl. most.  12>	 sine modo venire salvom, quem absentem comes.
<pl. most.  13>	 Nec veri simile loquere nec verum, frutex,
<pl. most.  14>	 comesse quemquam ut quisquam absentem possiet.
<pl. most.  15>	 Tu urbanus vero scurra, deliciae popli,
<pl. most.  16>	 rus mihi tu obiectas? sane hoc, credo, Tranio,
<pl. most.  17>	 quod te in pistrinum scis actutum tradier.
<pl. most.  18>	 cis hercle paucas tempestates, Tranio,
<pl. most.  19>	 augebis ruri numerum, genus ferratile.
<pl. most.  20>	 nunc, dum tibi lubet licetque, pota, perde rem,
<pl. most.  21>	 corrumpe erilem adulescentem optumum;
<pl. most.  22>	 dies noctesque bibite, pergraecamini,
<pl. most.  23>	 amicas emite liberate, pascite
<pl. most.  24>	 parasitos, obsonate pollucibiliter.
<pl. most.  25>	 haecine mandavit tibi, quom peregre hinc it, senex?
<pl. most.  26>	 hocine modo hic rem curatam offendet suam?
<pl. most.  27>	 hocine boni esse officium servi existumas,
<pl. most.  28>	 ut eri sui corrumpat et rem et filium?
<pl. most.  29>	 nam ego illum corruptum duco, quom his factis studet;
<pl. most.  30>	 quo nemo adaeque iuventute ex omni Attica
<pl. most.  31>	 antehac est habitus parcus nec magis continens,
<pl. most.  32>	 is nunc in aliam partem palmam possidet.
<pl. most.  33>	 virtute id factum tua et magisterio tuo.
<pl. most.  34>	 Quid tibi, malum, me aut quid ego agam curatiost?
<pl. most.  35>	 an ruri quaeso non sunt, quos cures, bovis?
<pl. most.  36>	 lubet potare, amare, scorta ducere.
<pl. most.  37>	 mei tergi facio haec, non tui fiducia.
<pl. most.  38>	 Quam confidenter loquitur. At te Iuppiter
<pl. most.  39>	 dique omnes perdant, fu, oboluisti alium.
<pl. most.  40>	 germana inluvies, rusticus, hircus, hara suis,
<pl. most.  41>	 caeno κοπρὼν commixte. Quid vis fieri?
<pl. most.  42>	 non omnes possunt olere unguenta exotica,
<pl. most.  43>	 si tu oles, neque superiores accumbere
<pl. most.  44-45>	 neque tam facetis quam tu vivis victibus.
<pl. most.  46>	 tu tibi istos habeas turtures piscis avis,
<pl. most.  47>	 sine me aliato fungi fortunas meas.
<pl. most.  48>	 tu , ego miser: patiunda sunt.
<pl. most.  49-50>	 meum bonum me, te tuom maneat malum.
<pl. most.  51>	 Quasi invidere mi hoc videre, Grumio,
<pl. most.  52>	 quia mihi bene est et tibi male est; dignissumumst:
<pl. most.  53>	 decet me amare et te bubulcitarier,
<pl. most.  54>	 me victitare pulchre, te miseris modis.
<pl. most.  55>	 O carnuficium cribrum, quod credo fore,
<pl. most.  56>	 ita te forabunt patibulatum per vias
<pl. most.  57>	 stimulis carnufices, si huc reveniat senex.
<pl. most.  58>	 Qui scis, an tibi istuc evenat prius quam mihi?
<pl. most.  59>	 Quia numquam merui, tu meruisti et nunc meres.
<pl. most.  60>	 Orationis operam compendi face,
<pl. most.  61>	 nisi te mala re magna mactari cupis.
<pl. most.  62>	 Ervom daturin estis, bubus quod feram?
<pl. most.  63>	 date, si non estis. agite, porro pergite
<pl. most.  64>	 quoniam occepistis: bibite, pergraecamini,
<pl. most.  65>	 este, ecfercite vos, saginam caedite.
<pl. most.  66>	 Tace atque abi rus. ego ire in Piraeum volo,
<pl. most.  67>	 in vesperum parare piscatum mihi.
<pl. most.  68>	 ervom tibi aliquis cras faxo ad villam adferat.
<pl. most.  69>	 quid est? quid tu me nunc optuere, furcifer?
<pl. most.  70>	 Pol tibi istuc credo nomen actutum fore.
<pl. most.  71>	 Dum interea sic sit, istuc actutum sino.
<pl. most.  72>	 Ita est. sed unum hoc scito: nimio celerius
<pl. most.  73>	 veniet quod noles quam illud, quod cupide petas.
<pl. most.  74>	 Molestus ne sis nunciam, i rus, te amove.
<pl. most.  75>	 ne tu [erres] hercle praeterhac mihi non facies moram.---
<pl. most.  76>	 Satin abiit neque quod dixi flocci existumat?
<pl. most.  77>	 pro di immortales, obsecro vostram fidem,
<pl. most.  78>	 facite, huc ut redeat noster quam primum senex,
<pl. most.  79>	 triennium qui iam hinc abest, prius quam omnia
<pl. most.  80>	 periere, et aedis et ager; qui nisi huc redit,
<pl. most.  81>	 paucorum mensum sunt relictae reliquiae.
<pl. most.  82>	 nunc rus abibo. nam eccum erilem filium
<pl. most.  83>	 video, corruptum ex adulescente optumo.---
<pl. most.  84>	 Recordatus multum et diu cogitavi
<pl. most.  85>	 argumentaque in pectus institui multa
<pl. most.  86>	 ego, atque in meo corde, si est quod mihi cor,
<pl. most.  87>	 eam rem volutavi et diu disputavi,
<pl. most.  88>	 hominem cuius rei, quando natus esset,
<pl. most.  89>	 similem esse arbitrarer simulacrumque habere:
<pl. most.  90>	 id repperi iam exemplum.
<pl. most.  91>	 novarum aedium esse arbitror similem ego hominem,
<pl. most.  92>	 quando natus est. ei rei argumenta dicam.
<pl. most.  93>	 [atque hoc haud videtur veri simile vobis,
<pl. most.  94>	 at ego id faciam esse ita ut credatis.]
<pl. most.  95>	 [profecto ita esse ut praedico vera vincam.]
<pl. most.  96>	 atque hoc vosmet ipsi, scio, proinde uti nunc
<pl. most.  97>	 ego esse autumo, quando dicta audietis
<pl. most.  98>	 mea, haud aliter id dicetis.
<pl. most.  99>	 auscultate, argumenta dum dico ad hanc rem:
<pl. most.  100>	 simul gnaruris vos volo esse hanc rem mecum.
<pl. most.  101>	 aedes quom extemplo sunt paratae, expolitae,
<pl. most.  102>	 factae probe examussim,
<pl. most.  103>	 laudant fabrum atque aedes probant, sibi quisque inde exemplum expetunt,
<pl. most.  104>	 sibi quisque similis volt suas, sumptum operam non parcunt suam.
<pl. most.  105>	 atque ubi illo immigrat nequam homo, indiligens
<pl. most.  106>	 cum pigra familia, immundus, instrenuos,
<pl. most.  107>	 hic iam aedibus vitium additur, bonae cum curantur male;
<pl. most.  108>	 atque illud saepe fit: tempestas venit,
<pl. most.  109>	 confringit tegulas imbricesque: ibi
<pl. most.  110>	 dominus indiligens reddere alias nevolt;
<pl. most.  111>	 venit imber, perlavit parietes, perpluont,
<pl. most.  112>	 tigna putefacit, perdit operam fabri:
<pl. most.  113>	 nequior factus iam est usus aedium.
<pl. most.  114>	 atque ea haud est fabri culpa, sed magna pars
<pl. most.  115>	 morem hunc induxerunt: si quid nummo sarciri potest,
<pl. most.  116>	 usque mantant neque id faciunt, donicum
<pl. most.  117>	 parietes ruont: aedificantur aedes totae denuo.
<pl. most.  118>	 haec argumenta ego aedificiis dixi; nunc etiam volo
<pl. most.  119>	 dicere, ut homines aedium esse similis arbitremini.
<pl. most.  120>	 primumdum parentes fabri liberum sunt:
<pl. most.  121>	 ei fundamentum substruont liberorum;
<pl. most.  122>	 extollunt, parant sedulo in firmitatem
<pl. most.  123>	 et ut in usum boni et in speciem
<pl. most.  124>	 poplo sint sibique, haud materiae reparcunt
<pl. most.  125>	 nec sumptus ibi sumptui esse ducunt;
<pl. most.  126>	 expoliunt: docent litteras, iura leges,
<pl. most.  127>	 sumptu suo et labore
<pl. most.  128>	 nituntur, ut alii sibi esse illorum similis expetant.
<pl. most.  129>	 ad legionem cum ita paratos mittunt, adminiclum eis danunt
<pl. most.  130>	 tum iam, aliquem cognatum suom.
<pl. most.  131>	 eatenus. abeunt a fabris. unum ubi emeritum est stipendium,
<pl. most.  132>	 igitur tum specimen cernitur, quo eveniat aedificatio.
<pl. most.  133>	 nam ego ad illud frugi usque et probus fui,
<pl. most.  134>	 in fabrorum potestate dum fui.
<pl. most.  135>	 postea quom immigravi ingenium in meum,
<pl. most.  136>	 perdidi operam fabrorum ilico oppido.
<pl. most.  137>	 venit ignavia, ea mihi tempestas fuit,
<pl. most.  138>	 mi adventu suo grandinem [imbremque] attulit;
<pl. most.  139>	 haec verecundiam mi et virtutis modum
<pl. most.  140>	 deturbavit detexitque a me ilico;
<pl. most.  141>	 postilla optigere me neglegens fui.
<pl. most.  142>	 continuo pro imbre amor advenit [in cor meum],
<pl. most.  143>	 is usque in pectus permanavit, permadefecit cor meum.
<pl. most.  144>	 nunc simul res, fides, fama, virtus, decus
<pl. most.  145>	 deseruerunt: ego sum in usu factus nimio nequior.
<pl. most.  146>	 atque edepol ita haec tigna umide iam putent: non videor mihi
<pl. most.  147>	 sarcire posse aedes meas, quin totae perpetuae ruant,
<pl. most.  148>	 cum fundamento perierint nec quisquam esse auxilio queat.
<pl. most.  149>	 cor dolet, cum scio ut nunc sum atque ut fui,
<pl. most.  150>	 quo neque industrior de iuventute erat
<pl. most.  151>	 quisquam nec clarior arte gymnastica:
<pl. most.  152>	 disco, hastis, pila, cursu, armis, equo
<pl. most.  153>	 victitabam volup,
<pl. most.  154>	 parsimonia et duritia discipulinae aliis eram,
<pl. most.  155>	 optumi quique expetebant a me doctrinam sibi.
<pl. most.  156>	 nunc, postquam nihili sum, id vero meopte ingenio repperi.
<pl. most.  157>	 Iam pridem ecastor frigida non lavi magis lubenter
<pl. most.  158>	 nec quom me melius, mea Scapha, rear esse deficatam.
<pl. most.  159>	 Eventus rebus omnibus, velut horno messis magna
<pl. most.  160>	 fuit. Quid ea messis attinet ad meam lavationem?
<pl. most.  161>	 Nihilo plus quam lavatio tua ad messim. O Venus venusta,
<pl. most.  162>	 haec illa est tempestas mea, mihi quae modestiam omnem
<pl. most.  163>	 detexit, tectus qua fui; tum mihi Amor et Cupido
<pl. most.  164>	 in pectus perpluit meum, neque iam umquam optigere possum:
<pl. most.  165>	 madent iam in corde parietes, periere haec oppido aedis.
<pl. most.  166>	 Contempla, amabo, mea Scapha, satin haec me vestis deceat.
<pl. most.  167>	 volo me placere Philolachi, meo ocello, meo patrono.
<pl. most.  168>	 Quin tu te exornas moribus lepidis, quom lepida tute es?
<pl. most.  169>	 non vestem amatores amant [mulieris], sed vestis fartim.
<pl. most.  170>	 Ita me di ament, lepidast Scapha, sapit scelesta multum.
<pl. most.  171>	 ut lepide omnes mores tenet sententiasque amantum.
<pl. most.  172>	 Quid nunc? Quid est? Quin me aspice et contempla, ut haec me deceat.
<pl. most.  173>	 Virtute formae id evenit, te ut deceat quidquid habeas.
<pl. most.  174>	 Ergo ob istuc verbum te, Scapha, donabo ego hodie aliqui,
<pl. most.  175>	 neque patiar te istanc gratiis laudasse, quae placet mi.
<pl. most.  176>	 Nolo ego te adsentari mihi. Nimis tu quidem stulta es mulier.
<pl. most.  177>	 eho, mavis vituperarier falso quam vero extolli?
<pl. most.  178>	 equidem pol vel falso tamen laudari multo malo,
<pl. most.  179-180>	 quam vero culpari aut meam speciem alios inridere.
<pl. most.  181>	 Ego verum amo, verum volo dici mihi: mendacem odi.
<pl. most.  182>	 Ita tu me ames, ita Philolaches tuos te amet, ut venusta es.
<pl. most.  183>	 Quid ais, scelesta? quo modo adiurasti? ita ego istam amarem?
<pl. most.  184>	 quid istaec me, id cur non additum est? infecta dona facio.
<pl. most.  185>	 periisti: quod promiseram tibi donum, perdidisti.
<pl. most.  186>	 Equidem pol miror tam catam, tam docilem te et bene doctam
<pl. most.  187>	 nunc stultam stulte facere. Quin mone quaeso, si quid erro.
<pl. most.  188>	 Tu ecastor erras, quae quidem illum expectes unum atque illi
<pl. most.  189>	 morem praecipue sic geras atque alios asperneris.
<pl. most.  190>	 matronae, non meretricium est unum inservire amantem.
<pl. most.  191>	 Pro Iuppiter, nam quod malum versatur meae domi illud?
<pl. most.  192>	 di deaeque me omnes pessumis exemplis interficiant,
<pl. most.  193>	 nisi ego illam anum interfecero siti fameque atque algu.
<pl. most.  194>	 Nolo ego mihi male te, Scapha, praecipere. Stulta es plane,
<pl. most.  195>	 quae illum tibi aeternum putes fore amicum et benevolentem.
<pl. most.  196>	 moneo ego te: te ille deseret aetate et satietate.
<pl. most.  197>	 Non spero. Insperata accidunt magis saepe quam quae speres.
<pl. most.  198>	 postremo, si dictis nequis perduci, ut vera haec credas
<pl. most.  199>	 mea dicta, ex factis nosce rem. vides quae sim; et quae fui ante.
<pl. most.  200>	 nihilo ego quam nunc tu * * amata sum; atque uni modo gessi morem:
<pl. most.  201>	 qui pol me, ubi aetate hoc caput colorem commutavit,
<pl. most.  202>	 reliquit deseruitque me. tibi idem futurum credo.
<pl. most.  203>	 Vix comprimor, quin involem illi in oculos stimulatrici.
<pl. most.  204>	 Solam ille me soli sibi suo sumptu liberavit:
<pl. most.  205>	 illi me soli censeo esse oportere opsequentem.
<pl. most.  206>	 Pro di immortales, mulierem lepidam et pudico ingenio.
<pl. most.  207>	 bene hercle factum et gaudeo mihi nihil esse huius causa.
<pl. most.  208>	 Inscita ecastor tu quidem es. Quapropter? Quae istuc cures,
<pl. most.  209>	 ut te ille amet. Cur obsecro non curem? Libera es iam.
<pl. most.  210>	 tu iam quod quaerebas habes: ille te nisi amabit ultro,
<pl. most.  211>	 id pro tuo capite quod dedit perdiderit tantum argenti.
<pl. most.  212>	 Perii hercle, ni ego illam pessumis exemplis enicasso.
<pl. most.  213>	 illa hanc corrumpit mulierem malesuada vitilena.
<pl. most.  214>	 Numquam ego illi possum gratiam referre ut meritust de me.
<pl. most.  215>	 Scapha, id tu mihi ne suadeas, ut illum minoris pendam.
<pl. most.  216>	 At hoc unum facito cogites: si illum inservibis solum
<pl. most.  217>	 dum tibi nunc haec aetatulast, in senecta male querere.
<pl. most.  218>	 In anginam ego nunc me velim verti, ut veneficae illi
<pl. most.  219>	 fauces prehendam atque enicem scelestam stimulatricem.
<pl. most.  220>	 Eundem animum oportet nunc mihi esse gratum, ut impetravi,
<pl. most.  221>	 atque olim, prius quam id extudi, quom illi subblandiebar.
<pl. most.  222>	 Divi me faciant quod volunt, ni ob istam orationem
<pl. most.  223>	 te liberasso denuo et ni Scapham enicasso.
<pl. most.  224>	 Si tibi sat acceptum est fore tibi victum sempiternum
<pl. most.  225>	 atque illum amatorem tibi proprium futurum in vita,
<pl. most.  226>	 soli gerundum censeo morem et capiundas crines.
<pl. most.  227>	 Vt fama est homini, exin solet pecuniam invenire.
<pl. most.  228>	 ego si bonam famam mihi servasso, sat ero dives.
<pl. most.  229>	 Siquidem hercle vendundust pater, venibit multo potius,
<pl. most.  230>	 quam te me vivo umquam sinam egere aut mendicare.
<pl. most.  231>	 Quid illis futurum est ceteris qui te amant? Magis amabunt,
<pl. most.  232>	 quom me videbunt gratiam referre bene merenti.
<pl. most.  233>	 Vtinam nunc meus emortuos pater ad me nuntietur,
<pl. most.  234>	 ut ego exheredem meis bonis me faciam atque haec sit heres.
<pl. most.  235>	 Iam ista quidem absumpta res erit: dies noctesque estur bibitur,
<pl. most.  236>	 neque quisquam parsimoniam adhibet: sagina plane est.
<pl. most.  237>	 In te hercle certumst principe ut sim parcus experiri,
<pl. most.  238>	 nam neque edes quicquam neque bibes apud me his decem diebus.
<pl. most.  239>	 Si quid tu in illum bene voles loqui, id loqui licebit:
<pl. most.  240>	 nec recte si illi dixeris, iam ecastor vapulabis.
<pl. most.  241>	 Edepol si summo Iovi bovi eo argento sacruficassem,
<pl. most.  242>	 pro illius capite quod dedi, numquam aeque id bene locassem.
<pl. most.  243>	 videas eam medullitus me amare. oh, probus homo sum:
<pl. most.  244>	 quae pro me causam diceret, patronum liberavi.
<pl. most.  245>	 Video te nihili pendere prae Philolache omnis homines.
<pl. most.  246>	 nunc, ne eius causa vapulem, tibi potius adsentabor.
<pl. most.  247>	 [si acceptum sat habes, tibi fore illum amicum sempiternum.]
<pl. most.  248>	 Cedo mi speculum et cum ornamentis arculam actutum, Scapha,
<pl. most.  249>	 ornata ut sim, quom huc adveniat Philolaches voluptas mea.
<pl. most.  250>	 Mulier quae se suamque aetatem spernit, speculo ei usus est:
<pl. most.  251>	 quid opust speculo tibi, quae tute speculo speculum es maxumum?
<pl. most.  252>	 Ob istuc verbum, ne nequiquam, Scapha, tam lepide dixeris,
<pl. most.  253>	 dabo aliquid hodie peculi tibi, Philematium mea.
<pl. most.  254>	 Suo quique loco (viden?) capillus satis compositust commode.
<pl. most.  255>	 Vbi tu commoda es, capillum commodum esse credito.
<pl. most.  256>	 Vah, quid illa pote peius quicquam muliere memorarier?
<pl. most.  257>	 nunc adsentatrix scelesta est, dudum adversatrix erat.
<pl. most.  258>	 Cedo cerussam. Quid cerussa opust nam? Qui malas oblinam.
<pl. most.  259>	 Vna opera ebur atramento candefacere postules.
<pl. most.  260>	 Lepide dictum de atramento atque ebore. euge, plaudo Scaphae.
<pl. most.  261>	 Tum tu igitur cedo purpurissum. Non do. scita es tu quidem.
<pl. most.  262>	 nova pictura interpolare vis opus lepidissimum?
<pl. most.  263>	 non istanc aetatem oportet pigmentum ullum attingere,
<pl. most.  264>	 neque cerussam neque melinum, neque aliam ullam offuciam.
<pl. most.  265>	 Cape igitur speculum. Ei mihi misero, savium speculo dedit.
<pl. most.  266>	 nimis velim lapidem, qui ego illi speculo diminuam caput.
<pl. most.  267>	 Linteum cape atque exterge tibi manus. Quid ita, obsecro?
<pl. most.  268>	 Vt speculum tenuisti, metuo ne olant argentum manus:
<pl. most.  269>	 ne usquam argentum te accepisse suspicetur Philolaches.
<pl. most.  270>	 Non videor vidisse lenam callidiorem ullam alteras.
<pl. most.  271>	 ut lepide atque astute in mentem venit de speculo malae.
<pl. most.  272>	 Etiamne unguentis unguendam censes? Minime feceris.
<pl. most.  273>	 Quapropter? Quia ecastor mulier recte olet, ubi nihil olet.
<pl. most.  274>	 nam istae veteres, quae se unguentis unctitant, interpoles,
<pl. most.  275>	 vetulae, edentulae, quae vitia corporis fuco occulunt,
<pl. most.  276>	 ubi sese sudor cum unguentis consociavit, ilico
<pl. most.  277>	 itidem olent, quasi cum una multa iura confudit cocus.
<pl. most.  278>	 quid olant nescias, nisi id unum, ni male olere intellegas.
<pl. most.  279>	 Vt perdocte cuncta callet. nihil hac docta doctius.
<pl. most.  280>	 verum illud esse maxima adeo pars vestrorum intellegit,
<pl. most.  281>	 quibus anus domi sunt uxores, quae vos dote meruerunt.
<pl. most.  282>	 Agedum contempla aurum et pallam, satin haec me deceat, Scapha.
<pl. most.  283>	 Non me istuc curare oportet. Quem obsecro igitur? Eloquar:
<pl. most.  284-285>	 Philolachem, is ne quid emat, nisi quod sibi placere censeat.
<pl. most.  286>	 [nam amator meretricis mores sibi emit auro et purpura.]
<pl. most.  287>	 quid opust, quod suom esse nolit, ei ultro ostentarier?
<pl. most.  288>	 [purpura aetati occultandaest, aurum turpi mulieri.]
<pl. most.  289>	 pulchra mulier nuda erit quam purpurata pulchrior:
<pl. most.  290>	 [poste nequiquam exornata est bene, si morata est male.
<pl. most.  291>	 pulchrum ornatum turpes mores peius caeno conlinunt.]
<pl. most.  292>	 nam si pulchra est, nimis ornata est. Nimis diu abstineo manum.
<pl. most.  293>	 quid hic vos agitis? Tibi me exorno ut placeam. Ornata es satis.
<pl. most.  294>	 abi tu hinc intro atque ornamenta haec aufer. sed, voluptas mea,
<pl. most.  295>	 mea Philematium, potare tecum conlibitum est mihi.
<pl. most.  296>	 Et edepol mihi tecum, nam quod tibi libet idem mihi libet,
<pl. most.  297>	 mea voluptas. Em istuc verbum vile est viginti minis.
<pl. most.  298>	 Cedo, amabo, decem: bene emptum tibi dare hoc verbum volo.
<pl. most.  299>	 Etiam nunc decem minae apud te sunt; vel rationem puta.
<pl. most.  300>	 triginta minas pro capite tuo dedi. Cur exprobras?
<pl. most.  301>	 Egone id exprobrem, qui mihimet cupio id opprobrarier?
<pl. most.  302>	 nec quicquam argenti locavi iam diu usquam aeque bene.
<pl. most.  303>	 Certe ego, quod te amo, operam nusquam melius potui ponere.
<pl. most.  304>	 Bene igitur ratio accepti atque expensi inter nos convenit:
<pl. most.  305>	 tu me amas, ego te amo; merito id fieri uterque existimat.
<pl. most.  306>	 haec qui gaudent, gaudeant perpetuo suo semper bono;
<pl. most.  307>	 qui invident, ne umquam eorum quisquam invideat prosus commodis.
<pl. most.  308>	 Age accumbe igitur. cedo aquam manibus, puere, appone hic mensulam.
<pl. most.  309>	 vide, tali ubi sint. vin unguenta? Quid opust? cum stacta accubo.
<pl. most.  310>	 sed estne hic meus sodalis, qui huc incedit cum amica sua?
<pl. most.  311>	 is est, Callidamates cum amica incedit. euge, oculus meus,
<pl. most.  312>	 conveniunt manuplares eccos: praedam participes petunt.
<pl. most.  313>	 Adversum veniri mihi ad Philolachetem
<pl. most.  314>	 volo temperi. audi, em tibi imperatum est.
<pl. most.  315>	 nam illi ubi fui, inde effugi foras,
<pl. most.  316>	 ita me ibi male convivi sermonisque taesumst.
<pl. most.  317>	 nunc comissatum ibo ad Philolachetem,
<pl. most.  318>	 ubi nos hilari ingenio et lepide accipient.
<pl. most.  319>	 ecquid tibi videor mammamadere?
<pl. most.  320>	 Semper istoc modo.
<pl. most.  321>	 tu te. ire huc debebas.
<pl. most.  322>	 Visne ego te ac tu me amplectare?
<pl. most.  323>	 Si tibi cordi est facere, licet. Lepida es.
<pl. most.  324>	 duc me amabo. Cave ne cadas, asta.
<pl. most.  325>	 O---o---ocellus meus, tuos sum alumnus, mel meum.
<pl. most.  326>	 Cave modo, ne prius in via accumbas,
<pl. most.  327>	 quam illi, ubi lectus est stratus, concumbimus.
<pl. most.  328>	 Sine, sine cadere me. Sino, sed hoc, quod mi in manu est:
<pl. most.  329>	 si cades, non cades quin cadam tecum.
<pl. most.  330>	 Iacentis tollet postea nos ambos aliquis.
<pl. most.  331>	 Madet homo. Tun me ais mammamadere?
<pl. most.  332>	 Cedo manum, nolo equidem te adfligi.
<pl. most.  333>	 Em tene. Age, i simul. Quo ego eam? An nescis?
<pl. most.  334>	 Scio, in mentem venit modo:
<pl. most.  335>	 nempe domum eo comissatum.
<pl. most.  335a>	 Immo, istuc quidem. Iam memini.
<pl. most.  336>	 Num non vis me obviam his ire, anime mi?
<pl. most.  337>	 illi ego ex omnibus optume volo.
<pl. most.  338>	 iam revertar. Diu est iam id mihi.
<pl. most.  339>	 Ecquis hic est? Adest. Eu, Philolaches,
<pl. most.  340>	 salve, amicissime mi omnium hominum.
<pl. most.  341>	 Di te ament. accuba, Callidamates.
<pl. most.  342>	 unde agis te? Unde homo ebrius probe.
<pl. most.  343>	 Quin amabo accubas, Delphium mea?
<pl. most.  344>	 da illi quod bibat. Dormiam ego iam.
<pl. most.  345>	 Num mirum aut novom quippiam facit?
<pl. most.  346>	 Quid ego hoc faciam postea? Mea, sic sine eumpse.
<pl. most.  347>	 age tu interim da ab Delphio cito cantharum circum.
<pl. most.  348>	 Iuppiter supremus summis opibus atque industriis
<pl. most.  349>	 me periisse et Philolachetem cupit erilem filium.
<pl. most.  350>	 occidit Spes nostra, nusquam stabulum est Confidentiae,
<pl. most.  351>	 nec Salus nobis saluti iam esse, si cupiat, potest:
<pl. most.  352>	 ita mali, maeroris montem maximum ad portum modo
<pl. most.  353>	 conspicatus sum: erus advenit peregre, periit Tranio.
<pl. most.  354>	 ecquis homo est, qui facere argenti cupiat aliquantum lucri,
<pl. most.  355>	 qui hodie sese excruciari meam vicem possit pati?
<pl. most.  356>	 ubi sunt isti plagipatidae, ferritribaces viri,
<pl. most.  357>	 vel isti qui hosticas trium nummum causa subeunt sub falas,
<pl. most.  358>	 ubi quinis aut denis hastis corpus transfigi solet?
<pl. most.  359>	 ego dabo ei talentum, primus qui in crucem excucurrerit;
<pl. most.  360>	 sed ea lege, ut offigantur bis pedes, bis bracchia.
<pl. most.  361>	 ubi id erit factum, a me argentum petito praesentarium.
<pl. most.  362>	 sed ego---sumne infelix, qui non curro curriculo domum?
<pl. most.  363>	 Adest adest opsonium. eccum Tranio a portu redit.
<pl. most.  364>	 Philolaches. Quid est? Et ego et tu--- Quid et ego et tu? Periimus.
<pl. most.  365>	 Quid ita? Pater adest. Quid ego ex te audio? Absumpti sumus.
<pl. most.  366>	 pater inquam tuos venit. Vbi is est, obsecro? * adest.
<pl. most.  367>	 Quis id ait? quis vidit? Egomet inquam vidi. Vae mihi.
<pl. most.  368>	 quid ego ago? Nam quid tu, malum, me rogitas quid agas? accubas.
<pl. most.  369>	 Tutin vidisti? Egomet, inquam. Certe? Certe inquam. Occidi,
<pl. most.  370>	 si tu vera memoras. Quid mihi sit boni, si mentiar?
<pl. most.  371>	 Quid ego nunc faciam? Iube haec hinc omnia amolirier.
<pl. most.  372>	 quis istic dormit? Callidamates. Suscita istum, Delphium.
<pl. most.  373>	 Callidamates, Callidamates, vigila. Vigilo, cedo [ut] bibam.
<pl. most.  374>	 Vigila. pater advenit peregre Philolachis. Valeat pater.
<pl. most.  375>	 Valet ille quidem, atque ego disperii. Bis periisti? qui potest?
<pl. most.  376>	 Quaeso edepol, exsurge; pater advenit. Tuos venit pater?
<pl. most.  377>	 iube abire rursum. quid illi reditio etiam huc fuit?
<pl. most.  378>	 Quid ego agam? pater iam hic me offendet miserum adveniens ebrium,
<pl. most.  379>	 aedis plenas convivarum et mulierum. miserum est opus,
<pl. most.  380>	 igitur demum fodere puteum, ubi sitis fauces tenet;
<pl. most.  381>	 sicut ego adventu patris nunc quaero quid faciam miser.
<pl. most.  382>	 Ecce autem iterum hic deposivit caput et dormit. suscita.
<pl. most.  383>	 Etiam vigilas? pater, inquam, aderit iam hic meus. Ain tu, pater?
<pl. most.  384>	 cedo soleas mihi, ut arma capiam. iam pol ego occidam patrem.
<pl. most.  385>	 Perdis rem. Tace, amabo. Abripite hunc intro actutum inter manus.
<pl. most.  386>	 Iam hercle ego vos pro matula habebo, nisi mihi matulam datis.
<pl. most.  387>	 Perii. Habe bonum animum: ego istum lepide medicabo metum.
<pl. most.  388>	 Nullus sum. Taceas: ego qui istaec sedem meditabor tibi.
<pl. most.  389>	 satin habes, si ego advenientem ita patrem faciam tuom,
<pl. most.  390>	 non modo ne intro eat, verum etiam ut fugiat longe ab aedibus?
<pl. most.  391>	 vos modo hinc abite intro atque haec hinc propere amolimini.
<pl. most.  392>	 Vbi ego ero? Vbi maxime esse vis: cum hac, cum istac eris.
<pl. most.  393>	 Quid si igitur abeamus hinc nos? Non hoc longe, Delphium.
<pl. most.  394>	 nam intus potate hau tantillo hac quidem causa minus.
<pl. most.  395>	 Ei mihi, quam istaec blanda dicta quo evenant madeo metu.
<pl. most.  396>	 Potin animo ut sis quieto et facias quod iubeo? Potest.
<pl. most.  397>	 Omnium primum, Philematium, intro abi, et tu, Delphium.
<pl. most.  398>	 Morigerae tibi erimus ambae.--- Ita ille faxit Iuppiter.
<pl. most.  399>	 animum advorte nunciam tu quae volo accurarier.
<pl. most.  400>	 omnium primumdum aedes iam face occlusae sient;
<pl. most.  401>	 intus cave muttire quemquam siveris. Curabitur.
<pl. most.  402>	 Tamquam si intus natus nemo in aedibus habitet. Licet.
<pl. most.  403>	 Neu quisquam responset, quando hasce aedis pultabit senex.
<pl. most.  404>	 Numquid aliud? Clavem mi harunc aedium Laconicam
<pl. most.  405>	 iam iube efferri intus: hasce ego aedis occludam hinc foris.
<pl. most.  406>	 In tuam custodelam meque et meas spes trado, Tranio.---
<pl. most.  407-408>	 Pluma haud interest, patronus an cliens probior siet.
<pl. most.  409>	 Homini, cui nulla in pectore est audacia,
<pl. most.  410>	 [nam cuivis homini, vel optumo vel pessumo]
<pl. most.  411>	 quamvis desubito facile est facere nequiter:
<pl. most.  412>	 verum id videndum est, id viri docti est opus,
<pl. most.  413>	 quae designata sint et facta nequiter,
<pl. most.  414>	 tranquille cuncta et ut proveniant sine malo,
<pl. most.  415>	 ne quid potiatur, quam ob rem pigeat vivere.
<pl. most.  416>	 sicut ego efficiam, quae facta hic turbavimus,
<pl. most.  417>	 profecto ut liqueant omnia et tranquilla sint
<pl. most.  418>	 neque quicquam nobis pariant ex se incommodi.
<pl. most.  419>	 sed quid tu egredere, Sphaerio? Iamiam *
<pl. most.  419a>	 * * Optime.
<pl. most.  420>	 praeceptis paruisti. Iussit maximo
<pl. most.  421>	 opere orare, ut patrem aliquo absterreres modo,
<pl. most.  422>	 ne intro iret ad se. Quin etiam illi hoc dicito,
<pl. most.  423>	 facturum me, ut ne etiam aspicere aedis audeat,
<pl. most.  424>	 capite obvoluto ut fugiat cum summo metu.
<pl. most.  425>	 clavem cedo atque abi intro atque occlude ostium,
<pl. most.  426>	 et ego hinc occludam.---iube venire nunciam.
<pl. most.  427>	 ludos ego hodie vivo praesenti hic seni
<pl. most.  428>	 faciam, quod credo mortuo numquam fore.
<pl. most.  429>	 concedam a foribus huc, hinc speculabor procul,
<pl. most.  430>	 unde advenienti sarcinam imponam seni.
<pl. most.  431>	 Habeo, Neptune, gratiam magnam tibi,
<pl. most.  432>	 quom med amisisti abs te vix vivom domum.
<pl. most.  433>	 verum si posthac me pedem latum modo
<pl. most.  434>	 scies imposisse in undam, hau causast, ilico
<pl. most.  435>	 quod nunc voluisti facere quin facias mihi.
<pl. most.  436>	 apage, apage te a me nunciam post hunc diem:
<pl. most.  437>	 quod crediturus tibi fui, omne credidi.
<pl. most.  438>	 Edepol, Neptune, peccavisti largiter,
<pl. most.  439>	 qui occasionem hanc amisisti tam bonam.
<pl. most.  440>	 Triennio post Aegypto advenio domum;
<pl. most.  441>	 credo exspectatus veniam familiaribus.
<pl. most.  442>	 Nimio edepol ille potuit exspectatior
<pl. most.  443>	 venire, qui te nuntiaret mortuom.
<pl. most.  444>	 Sed quid hoc? occlusa ianua est interdius.
<pl. most.  445>	 pultabo. heus, ecquis intust? aperitin fores?
<pl. most.  446>	 Quis homo est, qui nostras aedes accessit prope?
<pl. most.  447>	 Meus servos hic quidem est Tranio. O Theopropides,
<pl. most.  448>	 ere, salve, salvom te advenisse gaudeo.
<pl. most.  449>	 usquin valuisti? Vsque ut vides. Factum optime.
<pl. most.  450>	 Quid vos? insanin estis? Quidum? Sic, quia
<pl. most.  451>	 foris ambulatis, natus nemo in aedibus
<pl. most.  452>	 servat, neque qui recludat neque quis respondeat.
<pl. most.  453>	 pultando [pedibus] paene confregi hasce ambas foris.
<pl. most.  454-455>	 Eho an tu tetigisti has aedis? Cur non tangerem?
<pl. most.  456>	 quin pultando, inquam, paene confregi foris.
<pl. most.  457>	 Tetigistin? Tetigi, inquam, et pultavi. Vah. Quid est?
<pl. most.  458>	 Male hercle factum. Quid est negoti? Non potest
<pl. most.  459>	 dici, quam indignum facinus fecisti et malum.
<pl. most.  460>	 Quid iam? Fuge, obsecro, atque abscede ab aedibus.
<pl. most.  461>	 fuge huc, fuge ad me propius. tetigistin foris?
<pl. most.  462>	 Quo modo pultare potui, si non tangerem?
<pl. most.  463>	 Occidisti hercle--- Quem mortalem? Omnis tuos.
<pl. most.  464>	 Di te deaeque omnes faxint cum istoc omine---
<pl. most.  465>	 Metuo, te atque istos expiare ut possies.
<pl. most.  466>	 Quam ob rem? aut quam subito rem mihi adportas novam?
<pl. most.  466a>	 * * *
<pl. most.  467>	 Et heus, iube illos illinc ambo abscedere.
<pl. most.  468>	 Apscedite. Aedes ne attigatis. tangite
<pl. most.  469>	 vos quoque terram. Obsecro hercle, quin eloquere *
<pl. most.  469a>	 * * *
<pl. most.  470>	 Quia septem menses sunt, quom in hasce aedis pedem
<pl. most.  471>	 nemo intro tetulit, semel ut emigravimus.
<pl. most.  472>	 Eloquere, quid ita? Circumspicedum, numquis est,
<pl. most.  473>	 sermonem nostrum qui aucupet? Tutum probest.
<pl. most.  474>	 Circumspice etiam. Nemo est. loquere nunciam.
<pl. most.  475>	 Capitale scelus est. Quid est? non satis intellego.
<pl. most.  476>	 Scelus, inquam, factum est iam diu, antiquom et vetus.
<pl. most.  477>	 Antiquom? Id adeo nos nunc factum invenimus.
<pl. most.  478>	 Quid istuc est sceleris? aut quis id fecit? cedo.
<pl. most.  479>	 Hospes necavit hospitem captum manu;
<pl. most.  480>	 iste, ut ego opinor, qui has tibi aedis vendidit.
<pl. most.  481>	 Necavit? Aurumque ei ademit hospiti
<pl. most.  482>	 eumque hic defodit hospitem ibidem in aedibus.
<pl. most.  483>	 Quapropter id vos factum suspicamini?
<pl. most.  484>	 Ego dicam, ausculta. ut foris cenaverat
<pl. most.  485>	 tuos gnatus, postquam rediit a cena domum,
<pl. most.  486>	 abimus omnes cubitum; condormivimus:
<pl. most.  487>	 lucernam forte oblitus fueram exstinguere;
<pl. most.  488>	 atque ille exclamat derepente maximum.
<pl. most.  489>	 Quis homo? an gnatus meus? St, tace, ausculta modo.
<pl. most.  490>	 ait venisse illum in somnis ad se mortuom.
<pl. most.  491>	 Nempe ergo in somnis? Ita. sed ausculta modo.
<pl. most.  492>	 ait illum hoc pacto sibi dixisse mortuom.
<pl. most.  493>	 In somnis? Mirum quin vigilanti diceret,
<pl. most.  494>	 qui abhinc sexaginta annos occisus foret.
<pl. most.  495>	 interdum inepte stultus es, Theopropides.
<pl. most.  496>	 Taceo. Sed ecce quae illi in *
<pl. most.  497>	 ego transmarinus hospes sum Diapontius.
<pl. most.  498>	 hic habito, haec mihi dedita est habitatio.
<pl. most.  499>	 nam me Acheruntem recipere Orcus noluit,
<pl. most.  500>	 quia praemature vita careo. per fidem
<pl. most.  501>	 deceptus sum: hospes [hic] me necavit isque me
<pl. most.  502>	 defodit insepultum clam [ibidem] in hisce aedibus,
<pl. most.  503>	 scelestus, auri causa. nunc tu hinc emigra.
<pl. most.  504>	 scelestae hae sunt aedes, impia est habitatio.
<pl. most.  505>	 quae hic monstra fiunt, anno vix possum eloqui.
<pl. most.  506>	 St, st.
<pl. most.  507>	 Quid, obsecro hercle, factum est? Concrepuit foris.
<pl. most.  508>	 Hicin percussit! Guttam haud habeo sanguinis,
<pl. most.  509>	 vivom me accersunt Acheruntem mortui.
<pl. most.  510>	 Perii, illisce hodie hanc conturbabunt fabulam.
<pl. most.  511>	 nimis quam formido, ne manifesto hic me opprimat.
<pl. most.  512>	 Quid tute tecum loquere? Abscede ab ianua.
<pl. most.  513>	 fuge, obsecro hercle. Quo fugiam? etiam tu fuge.
<pl. most.  514>	 Nihil ego formido, pax mihi est cum mortuis.
<pl. most.  515>	 Heus, Tranio. Non me appellabis, si sapis.
<pl. most.  516>	 nihil ego commerui, neque istas percussi fores.
<pl. most.  517>	 Quaeso--- Cave verbum faxis. Dic quid segreges
<pl. most.  518>	 sermonem. Apage hinc te. Quae res te agitat, Tranio?
<pl. most.  519>	 quicum istaec loquere? An quaeso tu appellaveras?
<pl. most.  520>	 ita me di amabunt, mortuom illum credidi
<pl. most.  521>	 expostulare quia percussisses fores.
<pl. most.  522>	 sed tu, etiamne astas nec quae dico optemperas?
<pl. most.  523>	 Quid faciam? Cave respexis, fuge, [atque] operi caput.
<pl. most.  524>	 Cur non fugis tu? Pax mihi est cum mortuis.
<pl. most.  525>	 Scio. quid modo igitur? cur tanto opere extimueras?
<pl. most.  526>	 Nil me curassis, inquam, ego mihi providero:
<pl. most.  527>	 tu, ut occepisti, tantum quantum quis fuge,
<pl. most.  528>	 atque Herculem invoca. Hercules, ted invoco.---
<pl. most.  529>	 Et ego---tibi hodie ut det, senex, magnum malum.
<pl. most.  530>	 pro di immortales, obsecro vestram fidem,
<pl. most.  531>	 quid ego hodie negoti confeci mali.
<pl. most.  532>	 Scelestiorem ego annum argento faenori
<pl. most.  533>	 numquam ullum vidi quam hic mihi annus optigit.
<pl. most.  534>	 a mani ad noctem usque in foro dego diem,
<pl. most.  535>	 locare argenti nemini nummum queo.
<pl. most.  536>	 Nunc pol ego perii plane in perpetuom modum.
<pl. most.  537>	 danista adest, qui dedit argentum faenore,
<pl. most.  538>	 qui amica est empta quoque opus in sumptus fuit.
<pl. most.  539>	 manifesta res est, nisi quid occurro prius,
<pl. most.  540>	 ne hoc senex resciscat. ibo huic obviam.
<pl. most.  541>	 sed quidnam hic sese tam cito recipit domum?
<pl. most.  542>	 metuo ne de hac re quippiam indaudiverit.
<pl. most.  543>	 accedam atque adpellabo. ei quam timeo miser.
<pl. most.  544>	 nihil est miserius quam animus hominis conscius,
<pl. most.  545>	 sicut me habet. verum utut res sese habet,
<pl. most.  546>	 pergam turbare porro: ita haec res postulat.
<pl. most.  547>	 unde is? Conveni illum unde hasce aedis emeram.
<pl. most.  548>	 Numquid dixisti de illo quod dixi tibi?
<pl. most.  549>	 Dixi hercle vero omnia. Ei misero mihi,
<pl. most.  550>	 metuo ne techinae meae perpetuo perierint.
<pl. most.  551>	 Quid tute tecum? Nihil enim. sed dic mihi,
<pl. most.  552>	 dixtine quaeso? Dixi, inquam, ordine omnia.
<pl. most.  553>	 Etiam fatetur de hospite? Immo pernegat.
<pl. most.  554>	 Negat scelestus? Negitat inquam. Cogita:
<pl. most.  555>	 non confitetur? Dicam si confessus sit.
<pl. most.  556>	 quid nunc faciundum censes? Egon quid censeam?
<pl. most.  557>	 cape, obsecro hercle, cum eo una iudicem
<pl. most.  558>	 (sed eum videto ut capias, qui credat mihi):
<pl. most.  559>	 tam facile vinces quam pirum volpes comest.
<pl. most.  560>	 Sed Philolachetis servom eccum Tranium,
<pl. most.  561>	 qui mihi neque faenus neque sortem argenti danunt.
<pl. most.  562>	 Quo te agis? Nec quoquam abeo. ne ego sum miser,
<pl. most.  563>	 scelestus, natus dis inimicis omnibus.
<pl. most.  564>	 iam illo praesente adibit. ne ego homo sum miser,
<pl. most.  565>	 ita et hinc et illinc mi exhibent negotium.
<pl. most.  566>	 sed occupabo adire. Hic ad me it, salvos sum,
<pl. most.  567>	 spes est de argento. Hilarus est: frustra est homo.
<pl. most.  568>	 salvere iubeo te, Misargyrides, bene.
<pl. most.  569>	 Salve et tu. quid de argentost? Abi sis, belua.
<pl. most.  570>	 continuo adveniens pilum iniecisti mihi.
<pl. most.  571>	 Hic homo est inanis. Hic homo est certe hariolus.
<pl. most.  572>	 Quin tu istas mittis tricas? Quin quid vis cedo.
<pl. most.  573>	 Vbi Philolaches est? Numquam potuisti mihi
<pl. most.  574>	 magis opportunus advenire quam advenis.
<pl. most.  575>	 Quid est? Concede huc. Quin mihi faenus redditur?
<pl. most.  576>	 Scio te bona esse voce, ne clama nimis.
<pl. most.  577>	 Ego hercle vero clamo. Ah, gere morem mihi.
<pl. most.  578>	 Quid tibi ego morem vis geram? Abi quaeso hinc domum.
<pl. most.  579>	 Abeam? Redito huc circiter meridie.
<pl. most.  580>	 Reddeturne igitur faenus? Reddeturne. abi.
<pl. most.  581>	 Quid ego huc recursem aut operam sumam aut conteram?
<pl. most.  582>	 quid si hic manebo potius ad meridie?
<pl. most.  583>	 Immo abi domum, verum hercle dico, abi modo.
<pl. most.  584>	 * * *
<pl. most.  585>	 Quin vos mihi faenus date. quid hic nugamini?
<pl. most.  586>	 Eu hercle, ne tu---abi modo, ausculta mihi.
<pl. most.  587>	 Iam hercle ego illum nominabo. * * Euge strenue.
<pl. most.  588>	 beatus vero es nunc, quom clamas. Meum peto.
<pl. most.  589>	 multos me hoc pacto iam dies frustramini.
<pl. most.  590>	 molestus si sum, reddite argentum: abiero.
<pl. most.  591>	 responsiones omnes hoc verbo eripis.
<pl. most.  592>	 Sortem accipe. Immo faenus, id primum volo.
<pl. most.  593>	 Quid ais tu, omnium hominum taeterrime?
<pl. most.  594>	 venisti huc te extentatum? agas quod in manu est.
<pl. most.  595>	 non dat, non debet. Non debet? Ne frit quidem
<pl. most.  596>	 ferre hinc potes. an metuis ne quo abeat foras
<pl. most.  597>	 urbe exulatum faenoris causa tui,
<pl. most.  598>	 quoi sortem accipere iam licet? Quin non peto
<pl. most.  599-600>	 sortem: illuc primum, faenus, reddundum est mihi.
<pl. most.  601>	 Molestus ne sis. nemo dat, age quid lubet.
<pl. most.  602>	 tu solus, credo, faenore argentum datas.
<pl. most.  603>	 Cedo faenus, redde faenus, faenus reddite.
<pl. most.  604>	 daturin estis faenus actutum mihi?
<pl. most.  605>	 datur faenus mihi? Faenus illic, faenus hic.
<pl. most.  606>	 nescit quidem nisi faenus fabularier.
<pl. most.  607>	 ultro te. neque ego taetriorem beluam
<pl. most.  608>	 vidisse me umquam quemquam quam te censeo.
<pl. most.  609>	 Non edepol tu nunc me istis verbis territas.
<pl. most.  609a>	 * calidum hoc est: etsi procul abest, urit male. *
<pl. most.  610>	 quod illuc est faenus, opsecro, quod illic petit?
<pl. most.  611>	 Pater eccum advenit peregre non multo prius
<pl. most.  612>	 illius, is tibi et faenus et sortem dabit,
<pl. most.  613>	 ne inconciliare quid nos porro postules.
<pl. most.  614>	 vide num moratur. Quin feram, si quid datur.
<pl. most.  615>	 Quid ais tu? Quid vis? Quis illic est? quid illic petit?
<pl. most.  616>	 quid Philolachetem gnatum compellat meum
<pl. most.  617>	 sic et praesenti tibi facit convicium?
<pl. most.  618>	 quid illi debetur? Obsecro hercle, illud iube
<pl. most.  619>	 obici illi argentum ob os impurae beluae.
<pl. most.  620>	 Iubeam---? Iuben homini argento os verberarier?
<pl. most.  621>	 Perfacile ego ictus perpetior argenteos.
<pl. most.  625>	 Audin? videturne, obsecro hercle, idoneus,
<pl. most.  626>	 danista qui sit, genus quod improbissimum est.
<pl. most.  627>	 Non ego istuc curo qui sit quid sit unde sit:
<pl. most.  628>	 id volo mihi dici, id me scire expeto,
<pl. most.  622>	 quod illud argentum est? Est---huic debet Philolaches
<pl. most.  623>	 paulum. Quantillum? Quasi---quadraginta minas;
<pl. most.  624>	 ne sane id multum censeas. Paulum id quidem est.
<pl. most.  629>	 adeo etiam argenti faenus creditum audio.
<pl. most.  630>	 Quattuor quadraginta illi debentur minae,
<pl. most.  631>	 et sors et faenus. Tantumst, nihilo plus peto.
<pl. most.  632>	 Velim quidem hercle ut uno nummo plus petas.
<pl. most.  633>	 dic te daturum, ut abeat. Egon dicam dare?
<pl. most.  634>	 Dic. Egone? Tu ipsus. dic modo, ausculta mihi.
<pl. most.  635>	 promitte, age inquam: ego iubeo. Responde mihi:
<pl. most.  636>	 quid eo est argento factum? Salvom est. Solvite
<pl. most.  637>	 vosmet igitur, si salvomst. Aedis filius
<pl. most.  638>	 tuos emit. Aedis? Aedis. Euge, Philolaches
<pl. most.  639>	 patrissat: iam homo in mercatura vortitur.
<pl. most.  640>	 ain tu, aedis? Aedis inquam. sed scin quoius modi?
<pl. most.  641>	 Qui scire possum? Vah. Quid est? Ne me roga.
<pl. most.  642>	 Nam quid ita? Speculo claras, candorem merum.
<pl. most.  643>	 Bene hercle factum. quid, eas quanti destinat?
<pl. most.  644>	 Talentis magnis totidem quot ego et tu sumus.
<pl. most.  645>	 sed arraboni has dedit quadraginta minas;
<pl. most.  646>	 hinc sumpsit quas ei dedimus. satin intellegis?
<pl. most.  647>	 nam postquam haec aedes ita erant, ut dixi tibi,
<pl. most.  648>	 continuo est alias aedis mercatus sibi.
<pl. most.  649-651>	 Bene hercle factum. Heus, iam adpetit meridie.
<pl. most.  652>	 Absolve hunc quaeso, vomitu ne hic nos enecet.
<pl. most.  653>	 Adulescens, mecum rem habe. Nempe aps te petam?
<pl. most.  654>	 Petito cras. Abeo: sat habeo, si cras fero.---
<pl. most.  655>	 Malum quod isti di deaeque omnes duint,
<pl. most.  656>	 ita mea consilia perturbat paenissime.
<pl. most.  657>	 nullum edepol hodie genus est hominum taetrius
<pl. most.  658>	 nec minus bono cum iure, quam danisticum.
<pl. most.  659>	 Qua in regione istas aedis emit filius?
<pl. most.  660>	 Ecce autem perii. Dicisne hoc quod te rogo?
<pl. most.  661>	 Dicam. sed nomen domini quaero quid siet.
<pl. most.  662>	 Age comminiscere ergo. Quid ego nunc agam,
<pl. most.  663>	 nisi ut in vicinum hunc proximum *,
<pl. most.  664>	 eas emisse aedis huius dicam filium?
<pl. most.  665>	 calidum hercle esse audivi optimum mendacium.
<pl. most.  666>	 quidquid dei dicunt, id decretumst dicere.
<pl. most.  667>	 Quid igitur? iam ? Di istum perduint---
<pl. most.  668>	 (immo istunc potius) de vicino hoc proximo
<pl. most.  669-670>	 tuos emit aedis filius. Bonan fide?
<pl. most.  671>	 Siquidem tu argentum , tum bona,
<pl. most.  672>	 si redditurus non es, non emit bona.
<pl. most.  673>	 non in loco emit perbono? Immo in optumo.
<pl. most.  674>	 cupio hercle inspicere hasce aedis. pultadum fores
<pl. most.  675>	 atque evoca aliquem intus ad te, Tranio.
<pl. most.  676>	 Ecce autem perii. nunc quid dicam nescio.
<pl. most.  677>	 iterum iam ad unum saxum me fluctus ferunt.
<pl. most.  678>	 quid nunc? non hercle quid nunc faciam reperio:
<pl. most.  679>	 manufesto teneor. Evocadum aliquem ocius,
<pl. most.  680>	 roga circumducat. Heus tu, at hic sunt mulieres:
<pl. most.  681>	 videndumst primum, utrum eae velintne an non velint.
<pl. most.  682>	 Bonum aequomque oras. i, percontare et roga.
<pl. most.  683>	 ego hic tantisper, dum exis, te opperiar foris.
<pl. most.  684>	 Di te deaeque omnes funditus perdant, senex,
<pl. most.  685>	 ita mea consilia undique oppugnas male.
<pl. most.  686>	 euge, optume eccum aedium dominus foras
<pl. most.  687>	 Simo progreditur intus. huc concessero,
<pl. most.  688>	 dum mihi senatum consili in cor convoco.
<pl. most.  689>	 igitur tum accedam hunc, quando quid agam invenero.
<pl. most.  690>	 Melius anno hoc mihi non fuit domi,
<pl. most.  691>	 nec quod una esca me iuverit magis.
<pl. most.  692>	 prandium uxor mihi perbonum dedit,
<pl. most.  693>	 nunc dormitum iubet me ire: minime.
<pl. most.  694>	 non mihi forte visum ilico fuit,
<pl. most.  695>	 melius quom prandium quam solet dedit:
<pl. most.  696>	 voluit in cubiculum abducere me anus.
<pl. most.  697>	 non bonust somnus de prandio. apage.
<pl. most.  698>	 clanculum ex aedibus me edidi foras.
<pl. most.  699>	 tota turget mihi uxor, scio, domi.
<pl. most.  700>	 Res parata est mala in vesperum huic seni.
<pl. most.  701>	 nam et cenandum et cubandumst ei male.
<pl. most.  702>	 Quom magis cogito cum meo animo:
<pl. most.  703>	 si quis dotatam uxorem atque anum habet,
<pl. most.  704>	 neminem sollicitat sopor: ibi omnibus
<pl. most.  705>	 ire dormitum odio est veluti nunc mihi
<pl. most.  706>	 exsequi certa res est, ut abeam
<pl. most.  707>	 potius hinc ad forum quam domi cubem.
<pl. most.  708>	 atque pol nescio, ut moribus sient
<pl. most.  709>	 vostrae: haec sat scio quam me habeat male.
<pl. most.  709a>	 * * *
<pl. most.  710>	 peius posthac fore quam fuit mihi.
<pl. most.  711>	 Abitus tuos tibi, senex, fecerit male:
<pl. most.  712>	 nihil erit, quod deorum ullum accusites;
<pl. most.  713>	 te ipse iure optimo merito incuses licet.
<pl. most.  714>	 tempus nunc est senem hunc adloqui mihi.
<pl. most.  715>	 hoc habet. repperi qui senem ducerem,
<pl. most.  716>	 quo dolo a me dolorem procul pellerem.
<pl. most.  717>	 accedam. di te ament plurimum, Simo.
<pl. most.  718>	 Salvos sis, Tranio. Ut vales? Non male.
<pl. most.  719>	 quid agis? Hominem optumum teneo. Amice facis,
<pl. most.  720>	 quom me laudas. Decet. Certe. quin mutuomst:
<pl. most.  721>	 hercle ted hau bonum teneo servom manu.
<pl. most.  721a>	 [ Heia, mastigia, ad me redi. Iam isti ero.]
<pl. most.  722>	 ] quid nunc? quam mox? Quid est? Quod solet fieri hic
<pl. most.  723>	 intus. Quid id est? Scis iam quid loquar. sic decet.
<pl. most.  724>	 * * morem geras.
<pl. most.  725>	 vita quam sit brevis, * simul cogita.
<pl. most.  726>	 * quid * ehem,
<pl. most.  727>	 vix tandem percepi super his rebus nostris te loqui.
<pl. most.  728>	 musice hercle agitis aetatem, ita ut vos decet,
<pl. most.  729-730>	 vino et victu probo, piscatu electili
<pl. most.  731>	 vitam colitis. Immo vita antehac erat:
<pl. most.  732>	 nunc nobis omnia haec exciderunt simul.
<pl. most.  733>	 Quidum? Ita oppido occidimus omnes, Simo.
<pl. most.  734>	 Non taces? prospere vobis cuncta usque adhuc
<pl. most.  735>	 processerunt. Ita ut dicis facta hau nego.
<pl. most.  736>	 nos profecto probe ut voluimus viximus.
<pl. most.  737>	 sed, Simo, ita nunc ventus navem nostram deseruit. Quid est?
<pl. most.  738>	 quo modo? Pessimo. Quaene subducta erat
<pl. most.  739>	 tuto in terra? Ei. Quid est? Me miserum, occidi.
<pl. most.  740>	 Qui? Quia venit navis, nostrae navi quae frangat ratem.
<pl. most.  741>	 Vellem ut tu velles, Tranio. sed quid est negoti? Eloquar.
<pl. most.  742>	 erus peregre venit. Tunc tibi * portenditur,
<pl. most.  743>	 inde ferriterium, postea crux. Per tua te genua obsecro,
<pl. most.  744-745>	 ne indicium ero facias meo. E me, ne quid metuas, nil sciet.
<pl. most.  746>	 Patrone, salve. Nil moror mi istius modi clientis.
<pl. most.  747>	 Nunc hoc quod ad te noster me misit senex---
<pl. most.  748>	 Hoc mihi responde primum, quod ego te rogo:
<pl. most.  749>	 iam de istis rebus voster quid sensit senex?
<pl. most.  750>	 Nil quicquam. Numquid increpavit filium?
<pl. most.  751>	 Tam liquidust quam liquida esse tempestas solet *
<pl. most.  752>	 nunc te hoc orare iussit opere maximo,
<pl. most.  753>	 ut sibi liceret inspicere hasce aedis tuas.
<pl. most.  754>	 Non sunt venales. Scio equidem istuc. sed senex
<pl. most.  755>	 gynaeceum aedificare volt hic in suis
<pl. most.  756>	 et balineas et ambulacrum et porticum.
<pl. most.  757>	 Quid ergo somniavit? Ego dicam tibi.
<pl. most.  758>	 dare volt uxorem filio quantum potest,
<pl. most.  759>	 ad eam rem facere volt novom gynaeceum.
<pl. most.  760>	 nam sibi laudavisse hasce ait architectonem
<pl. most.  761>	 nescio quem exaedificatas insanum bene;
<pl. most.  762>	 nunc hinc exemplum capere volt, nisi tu nevis.
<pl. most.  763>	 nam ille eo maiore hinc opere ex te exemplum petit,
<pl. most.  764>	 quia isti umbram aestate tibi esse audivit perbonam
<pl. most.  765>	 sub sicco lumine usque perpetuom diem.
<pl. most.  766>	 Immo edepol vero, quom usquequaque umbra est, tamen
<pl. most.  767>	 sol semper hic est usque a mani ad vesperum:
<pl. most.  768>	 quasi flagitator astat usque ad ostium,
<pl. most.  769>	 nec mi umbra hic usquamst, nisi si in puteo quaepiamst.
<pl. most.  770>	 Quid, Sarsinatis ecqua est, si Vmbram non habes?
<pl. most.  771>	 Molestus ne sis. haec sunt sicut praedico.
<pl. most.  772>	 At tamen inspicere volt. Inspiciat, si lubet;
<pl. most.  773>	 si quid erit quod illi placeat, de exemplo meo
<pl. most.  774>	 ipse aedificato. Eon, voco huc hominem? I, voca.
<pl. most.  775>	 Alexandrum magnum atque Agathoclem aiunt maximas
<pl. most.  776>	 duo res gessisse: quid mihi fiet tertio,
<pl. most.  777>	 qui solus facio facinora immortalia?
<pl. most.  778>	 vehit hic clitellas, vehit hic autem alter senex.
<pl. most.  779>	 novicium mihi quaestum institui non malum:
<pl. most.  780>	 nam muliones mulos clitellarios
<pl. most.  781>	 habent, at ego habeo homines clitellarios.
<pl. most.  782>	 magni sunt oneris: quidquid imponas vehunt.
<pl. most.  783>	 nunc hunc hau scio an conloquar. congrediar.
<pl. most.  784>	 heus Theopropides. Hem quis hic nominat me?
<pl. most.  785>	 Ero servos multis modis fidus. Unde is?
<pl. most.  786>	 Quod me miseras, adfero omne impetratum.
<pl. most.  787>	 Quid illic, opsecro, tam diu destitisti?
<pl. most.  788>	 Seni non erat otium, id sum opperitus.
<pl. most.  789>	 Antiquom optines hoc tuom, tardus ut sis.
<pl. most.  790>	 Heus tu, si voles verbum hoc cogitare,
<pl. most.  791>	 simul flare sorbereque haud factu facilest.
<pl. most.  792>	 ego hic esse et illic simitu hau potui.
<pl. most.  793>	 Quid nunc? Vise, specta tuo usque arbitratu.
<pl. most.  794>	 Age i, duce me. Num moror? Supsequor te.
<pl. most.  795>	 Senex ipsus te ante ostium eccum opperitur.
<pl. most.  796>	 sed ut maestus est se hasce aedis vendidisse.
<pl. most.  797>	 Quid tandem? Orat ut suadeam Philolacheti,
<pl. most.  798>	 ut istas remittat sibi. Haud opinor.
<pl. most.  799>	 sibi quisque ruri metit. si male emptae
<pl. most.  800>	 forent, nobis istas redhibere haud liceret.
<pl. most.  801>	 lucri quidquid est, id domum trahere oportet.
<pl. most.  802>	 misericordias * hominem oportet.
<pl. most.  803>	 Morare hercle * facis. subsequere. Fiat.
<pl. most.  804>	 do tibi ego operam. Senex illic est. em, tibi adduxi hominem.
<pl. most.  805>	 Salvom te advenisse peregre gaudeo, Theopropides.
<pl. most.  806>	 Dei te ament. Inspicere te aedis has velle aiebat mihi.
<pl. most.  807>	 Nisi tibi est incommodum. Immo commodum. i intro atque inspice.
<pl. most.  808>	 At enim mulieres--- Cave tu ullam flocci faxis mulierem.
<pl. most.  809>	 qua libet perambula aedis oppido tamquam tuas.
<pl. most.  810>	 Tamquam? Ah, cave tu illi obiectes nunc in aegritudine,
<pl. most.  811>	 te has emisse. non tu vides hunc, voltu uti tristi est senex?
<pl. most.  812>	 Video. Ergo inridere ne videare et gestire admodum;
<pl. most.  813>	 noli facere mentionem te has emisse. Intellego,
<pl. most.  814>	 et bene monitum duco, atque esse existumo humani ingeni.
<pl. most.  815>	 quid nunc? Quin tu is intro, atque otiose perspecta ut lubet.
<pl. most.  816>	 Bene benigneque arbitror te facere. Factum edepol volo.
<pl. most.  816a>	 [vin qui perductet? Apage istum perductorem, non placet.
<pl. most.  816b>	 quidquid est, errabo potius quam perductet quispiam.]
<pl. most.  817>	 Viden vestibulum ante aedis hoc et ambulacrum cuius modi?
<pl. most.  818>	 Luculentum edepol profecto. Age specta postes cuius modi,
<pl. most.  819>	 quanta firmitate facti et quanta crassitudine.
<pl. most.  820>	 Non videor vidisse postis pulchriores. Pol mihi
<pl. most.  821>	 eo pretio empti fuerant olim. Audin fuerant dicere?
<pl. most.  822>	 vix videtur continere lacrimas. Quanti hosce emeras?
<pl. most.  823>	 Tris minas pro istis duobus praeter vecturam dedi.
<pl. most.  824>	 Hercle qui multo improbiores sunt quam a primo credidi.
<pl. most.  825>	 Quapropter? Quia edepol ambo ab infimo tarmes secat.
<pl. most.  826>	 Intempestivos excisos credo, id eis vitium nocet.
<pl. most.  827>	 atque etiam nunc satis boni sunt, si sunt inducti pice;
<pl. most.  828>	 non enim haec pultiphagus opifex opera fecit barbarus.
<pl. most.  829>	 viden coagmenta in foribus? Video. Specta, quam arte dormiunt.
<pl. most.  830>	 Dormiunt? Illud quidem, ut conivent, volui dicere.
<pl. most.  831>	 satin habes? Vt quidquid magis contemplo, tanto magis placet.
<pl. most.  832>	 Viden pictum, ubi ludificat cornix una volturios duos?
<pl. most.  833>	 Non edepol video. At ego video. nam inter volturios duos
<pl. most.  834>	 cornix astat, ea volturios duo vicissim vellicat.
<pl. most.  835>	 quaeso huc ad me specta, cornicem ut conspicere possies.
<pl. most.  836>	 iam vides? Profecto nullam equidem illic cornicem intuor.
<pl. most.  837>	 At tu isto ad vos optuere, quoniam cornicem nequis
<pl. most.  838>	 conspicari, si volturios forte possis contui.
<pl. most.  839>	 Omnino, ut te absolvam, nullam pictam conspicio hic avem.
<pl. most.  840>	 Age, iam mitto, ignosco: aetate non quis optuerier.
<pl. most.  841>	 Haec, quae possum, ea mihi profecto cuncta vehementer placent.
<pl. most.  842>	 Latius demum est operae pretium ivisse. Recte edepol mones.
<pl. most.  843>	 Eho istum, puere, circumduce hasce aedis et conclavia.
<pl. most.  844>	 nam egomet ductarem, nisi mi esset apud forum negotium.
<pl. most.  845>	 Apage istum a me perductorem, nil moror ductarier.
<pl. most.  846>	 quidquid est, errabo potius quam perductet quispiam.
<pl. most.  847>	 Aedis dico. Ergo intro eo igitur sine perductore. Ilicet.
<pl. most.  848>	 Ibo intro igitur. Mane sis videam, ne canis--- Agedum vide.
<pl. most.  849-850>	 Est! abi, canis. est! abin dierecta? abin hinc in malam crucem?
<pl. most.  851>	 at etiam restas? est! abi istinc. Nil pericli est, age modo.
<pl. most.  852>	 tam placidast, quam feta. quam vis ire intro audacter licet.
<pl. most.  853>	 eo ego hinc ad forum.--- Fecisti commode, bene ambula.
<pl. most.  854>	 Tranio, age, canem istam a foribus aliquis abducat face,
<pl. most.  855>	 etsi non metuenda est. Quin tu illam aspice ut placide accubat;
<pl. most.  856>	 nisi molestum vis videri te atque ignavom. Iam ut lubet.
<pl. most.  857>	 sequere hac me igitur.--- Equidem haud usquam a pedibus apscedam tuis.---
<pl. most.  858>	 Servi qui, quom culpa carent, tamen malum metuont,
<pl. most.  859>	 ei solent esse eris utibiles.
<pl. most.  860>	 nam illi qui nil metuont postquam sunt malum meriti,
<pl. most.  861>	 stulta sibi expetunt consilia:
<pl. most.  862>	 exercent sese ad cursuram, [fugiunt] sed ei si reprehensi sunt,
<pl. most.  863>	 faciunt de malo peculium quod nequeunt de bono.
<pl. most.  864-865>	 augent ex pauxillo * de parant.
<pl. most.  866>	 mihi in pectore consili * malam rem prius
<pl. most.  867>	 quam ut meum *
<pl. most.  868>	 ut adhuc fuit, mihi corium esse oportet,
<pl. most.  869>	 sincerum atque ut votem verberari.
<pl. most.  870>	 si huic imperabo, probe tectum habebo,
<pl. most.  871>	 malum quom impluit ceteris, ne impluat mi.
<pl. most.  872>	 nam ut servi volunt esse erum, ita solet *
<pl. most.  873>	 boni sunt: bonust; improbi sunt, malus fit.
<pl. most.  874>	 nam nunc domi nostrae tot pessimi vivont,
<pl. most.  875>	 peculi sui prodigi, plagigeruli.
<pl. most.  876>	 ubi adversum ut eant vocantur ero: non eo, molestus ne sis.
<pl. most.  877>	 scio quo properas: gestis aliquo; iam hercle ire vis, mula, foras pastum.
<pl. most.  878>	 bene merens hoc preti inde abstuli. abii foras.
<pl. most.  879-880>	 solus nunc eo advorsum ero ex plurimis servis.
<pl. most.  881>	 hoc die crastini quom erus resciverit,
<pl. most.  882>	 mane castigabit eos bubulis exuviis.
<pl. most.  883>	 postremo minoris pendo tergum illorum, quam meum:
<pl. most.  884>	 illi erunt bucaedae multo potius, quam ego sim restio.
<pl. most.  885>	 Mane tu atque adsiste ilico,
<pl. most.  886>	 Phanisce. etiam respicis?
<pl. most.  886a>	 Mihi molestus ne sies.
<pl. most.  887>	 Vide ut fastidit simia.
<pl. most.  887a>	 manesne ilico, impure parasite? *
<pl. most.  888>	 qui parasitus sum? Ego enim dicam: cibo perduci potis es quovis.
<pl. most.  889>	 Mihi sum, libet esse. quid id curas?
<pl. most.  890>	 Ferocem facis, quia te erus amat. Vah,
<pl. most.  891>	 oculi dolent. Cur? Quia fumus molestust.
<pl. most.  892>	 Tace sis, faber, qui cudere soles plumbeos nummos.
<pl. most.  893>	 Non potes tu cogere me, ut tibi male dicam.
<pl. most.  894-895>	 novit erus me. Suam quidem pol culcitulam oportet.
<pl. most.  896>	 Si sobrius sis, male non dicas. Tibi obtemperem, cum tu mihi nequeas?
<pl. most.  897>	 At tu mecum, pessime, ito adversus; quaeso hercle abstine
<pl. most.  898>	 iam sermonem de istis rebus. Faciam, et pultabo fores.
<pl. most.  899>	 heus, ecquis hic est, maximam qui his iniuriam
<pl. most.  900>	 foribus defendat? ecquis has aperit foris?
<pl. most.  901>	 nemo hinc quidem foras exit.
<pl. most.  902>	 ut esse addecet nequam homines, ita sunt. sed eo magis cauto est opus, ne huc
<pl. most.  903>	 exeat qui male me mulcet.
<pl. most.  904>	 Quid tibi visum est mercimoni? * totus gaudeo.
<pl. most.  905>	 Num nimio emptae tibi videntur? Numquam edepol ego me scio
<pl. most.  906>	 vidisse usquam abiectas aedes, nisi modo hasce. Ecquid placent?
<pl. most.  907>	 Ecquid placeant me rogas? immo hercle vero perplacent.
<pl. most.  908>	 Cuius modi gynaeceum? quid porticum? Insanum bonam.
<pl. most.  909>	 non equidem ullam in publico esse maiorem hac existimo.
<pl. most.  910>	 Quin ego ipse et Philolaches in publico omnis porticus
<pl. most.  911>	 sumus commensi. Quid igitur? Longe omnium longissima est.
<pl. most.  912>	 Di immortales, mercimoni lepidi. si hercle nunc ferat
<pl. most.  913>	 sex talenta magna argenti pro istis praesentaria,
<pl. most.  914>	 numquam accipiam. Si hercle accipere cupies, ego numquam sinam.
<pl. most.  915>	 Bene res nostra conlocata est istoc mercimonio.
<pl. most.  916>	 Me suasore atque impulsore id factum audacter dicito,
<pl. most.  917>	 qui subegi, faenore argentum ab danista ut sumeret,
<pl. most.  918>	 quod isti dedimus arraboni. Servavisti omnem ratem.
<pl. most.  919>	 nempe octoginta debentur huic minae? Hau nummo amplius.
<pl. most.  920>	 Hodie accipiat. Ita enim vero, ne qua causa subsiet.
<pl. most.  921>	 vel mihi denumerato, ego illi porro denumeravero.
<pl. most.  922>	 At enim ne quid captioni mihi sit, si dederim tibi.
<pl. most.  923>	 Egone te ioculo modo ausim dicto aut facto fallere?
<pl. most.  924>	 Egone aps te ausim non cavere, ne quid committam tibi?
<pl. most.  925>	 Quid? tibi umquam quicquam, postquam tuos sum, verborum dedi?
<pl. most.  926>	 Ego enim cavi recte: eam mihi des gratiam atque animo meo.
<pl. most.  927>	 sat sapio, si aps te modo uno caveo. Tecum sentio.
<pl. most.  928>	 Nunc abi rus, dic me advenisse filio. Faciam, ut iubes.
<pl. most.  929-930>	 Curriculo iube in urbem veniat iam simul tecum. Licet.
<pl. most.  931>	 nunc ego me illac per posticum ad congerrones conferam.
<pl. most.  932>	 dicam ut hic res sint quietae atque hunc ut hinc amoverim.---
<pl. most.  933>	 Hic quidem neque convivarum sonitus, item ut antehac fuit,
<pl. most.  934>	 neque tibicinam cantantem neque alium quemquam audio.
<pl. most.  935>	 Quae illaec res est? quid illisce homines quaerunt apud aedis meas?
<pl. most.  936>	 quid volunt? quid intro spectant? Pergam pultare ostium.
<pl. most.  937>	 heus, reclude, heus, Tranio, etiamne aperis? Quae haec est fabula?
<pl. most.  938>	 Etiamne aperis? Callidamati nostro adversum venimus.
<pl. most.  939>	 Heus vos, pueri, quid istic agitis? quid istas aedis frangitis?
<pl. most.  940>	 Heus senex, quid tu percontare ad te quod nihil attinet?
<pl. most.  941>	 Nihil ad me attinet? Nisi forte praefectus novos,
<pl. most.  942>	 qui res alienas procures, quaeras videas audias.
<pl. most.  943>	 Non sunt istae aedis, ubi statis. Quid ais? an iam vendidit
<pl. most.  944>	 aedis Philolaches? aut quidem iste nos defrustratur senex.
<pl. most.  945>	 Vera dico. sed quid vobis est negoti hic? Eloquar.
<pl. most.  946>	 erus hic noster potat. Erus hic voster potat? Ita loquor.
<pl. most.  947>	 Puere, nimium . Ei advorsum venimus.
<pl. most.  948>	 Cui homini? Ero nostro. quaeso, quotiens dicendumst tibi?
<pl. most.  949>	 Puere, nemo hic habitat. nam te esse arbitror puerum probum.
<pl. most.  950>	 Non hic Philolaches adulescens habitat hisce in aedibus?
<pl. most.  951>	 Habitavit, verum emigravit iam diu ex hisce aedibus.
<pl. most.  952>	 Senex hic elleborosust certe. Erras pervorse, pater.
<pl. most.  953>	 nam nisi hinc hodie emigravit aut heri, certo scio
<pl. most.  954>	 hic habitare. Quin sex menses iam hic nemo habitat. Somnias.
<pl. most.  955>	 Egone? Tu. Tu ne . sine me cum puero loqui.
<pl. most.  956>	 nemo habitat. Habitat profecto, nam heri et nudius tertius,
<pl. most.  957>	 quartus, quintus, sextus, usque postquam hinc peregre eius pater
<pl. most.  958>	 abiit, numquam hic triduom unum desitum est potarier.
<pl. most.  959>	 Quid ais? Triduom unum est haud intermissum hic esse et bibi,
<pl. most.  960>	 scorta duci, pergraecari, fidicinas tibicinas
<pl. most.  961>	 ducere. Quis istaec faciebat? Philolaches. Qui Philolaches?
<pl. most.  962>	 Quoius patrem Theopropidem esse opinor. Ei mihi, occidi,
<pl. most.  963>	 si haec hic vera memorat. pergam porro percontarier.
<pl. most.  964>	 ain tu istic potare solitum Philolachem istum, quisquis est,
<pl. most.  965>	 cum ero vostro? Hic, inquam. Puere, praeter speciem stultus es.
<pl. most.  966>	 vide sis, ne forte ad merendam quopiam devorteris
<pl. most.  967>	 atque ibi ampliuscule quam satis fuerit biberis. Quid est?
<pl. most.  968>	 Ita dico, ne ad alias aedis perperam deveneris.
<pl. most.  969>	 Scio qua me ire oportet et quo venerim novi locum.
<pl. most.  970>	 Philolaches hic habitat, cuius est pater Theopropides.
<pl. most.  971>	 qui, postquam pater ad mercatum hinc abiit, hic tibicinam
<pl. most.  972>	 liberavit. Philolachesne ergo? Ita, Philematium quidem.
<pl. most.  973>	 Quanti? Triginta. Talentis? μὰ τὸν ̓Απόλλω, sed minis.
<pl. most.  973a>	 Liberavit? Liberavit valide, triginta minis.
<pl. most.  974>	 Ain minis triginta amicam destinatam Philolachi?
<pl. most.  975>	 Aio. Atque eam manu emisisse? Aio. Et, postquam eius hinc pater
<pl. most.  976>	 sit profectus peregre, perpotasse assiduo, ac simul
<pl. most.  977>	 tuo cum domino? Aio. Quid? is aedis emit has hinc proxumas?
<pl. most.  978>	 Non aio. Quadraginta etiam dedit huic quae essent pignori?
<pl. most.  979>	 Neque istud aio. Ei, perdis. Immo suom patrem illic perdidit.
<pl. most.  980>	 Vera cantas. Vana vellem. patris videlicet.
<pl. most.  981>	 Eu edepol patrem eius miserum praedicas. Nihil hoc quidem est,
<pl. most.  982>	 triginta minae, prae quam alios dapsilis sumptus facit.
<pl. most.  983>	 Perdidit patrem. Vnus istic servos est sacerrimus,
<pl. most.  984>	 Tranio: is vel Herculi conterere quaestum possiet.
<pl. most.  985>	 edepol ne me eius patris misere miseret, qui cum istaec sciet
<pl. most.  986>	 facta ita, amburet ei misero corculum carbunculus.
<pl. most.  987>	 Si quidem istaec vera sunt. Quid meream, quam ob rem mentiar?
<pl. most.  988>	 Heus vos, ecquis hasce aperit? Quid istas pultas, ubi nemo intus est?
<pl. most.  989>	 alio credo comissatum abiisse. abeamus nunciam
<pl. most.  990>	 atque porro quaeritemus illos. sequere hac me. Sequor.
<pl. most.  991>	 Puere, iamne abis? Libertas paenulast tergo tuo:
<pl. most.  992>	 mihi, nisi ut erum metuam et curem, nihil est qui tergum tegam.---
<pl. most.  993>	 Perii hercle, quid opust verbis? ut verba audio,
<pl. most.  994>	 non equidem in Aegyptum hinc modo vectus fui,
<pl. most.  995>	 sed etiam in terras solas orasque ultumas
<pl. most.  996>	 sum circumvectus, ita ubi nunc sim nescio.
<pl. most.  997>	 verum iam scibo, nam eccum unde aedis filius
<pl. most.  998>	 meus emit. quid agis tu? A foro incedo domum.
<pl. most.  999>	 Numquid processit ad forum hodie novi?
<pl. most.  1000>	 Etiam. Quid tandem? Vidi efferri mortuom. Hem.
<pl. most.  1001>	 [Novom unum: vidi mortuom efferri foras.]
<pl. most.  1002>	 modo eum vixisse aiebant. Vae capiti tuo.
<pl. most.  1003>	 Quid tu otiosus res novas requiritas?
<pl. most.  1004>	 Quia hodie adveni peregre. Promisi foras,
<pl. most.  1005>	 ad cenam ne me te vocare censeas.
<pl. most.  1006>	 Haud postulo edepol. Verum cras, nisi quis prius
<pl. most.  1007>	 vocaverit me, vel apud te cenavero.
<pl. most.  1008>	 Ne istuc quidem edepol postulo. nisi quid magis
<pl. most.  1009>	 es occupatus, operam mihi da. Maxime.
<pl. most.  1010>	 Minas quadraginta accepisti, quod sciam,
<pl. most.  1011>	 a Philolachete? Numquam nummum, quod sciam.
<pl. most.  1012>	 Quid, a Tranione servo? Multo hercle id minus.
<pl. most.  1013>	 Quas arraboni tibi dedit? Quid somnias?
<pl. most.  1014>	 Egone? at quidem tu, qui istoc te speras modo
<pl. most.  1015>	 potesse dissimulando infectum hoc reddere.
<pl. most.  1016>	 Quid autem? Quod me apsente hic tecum filius
<pl. most.  1017>	 negoti gessit. Mecum ut ille hic gesserit,
<pl. most.  1018-1020>	 dum tu hinc abes, negoti? quidnam aut quo die?
<pl. most.  1021>	 Minas tibi octoginta argenti debeo.
<pl. most.  1022>	 Non mihi quidem hercle. verum, si debes, cedo.
<pl. most.  1023>	 fides servanda est, ne ire infitias postules.
<pl. most.  1024>	 Profecto non negabo debere, et dabo;
<pl. most.  1025>	 tu cave quadraginta accepisse hinc te neges.
<pl. most.  1026>	 Quaeso edepol huc me aspecta, et responde mihi.
<pl. most.  1026a>	 quadraginta istas cur mihi argenti minas
<pl. most.  1026b>	 filius, ut ais, debebat? Ego dicam tibi.
<pl. most.  1026c>	 talentis duobus, Tranio ut dixit mihi,
<pl. most.  1026d>	 de te aedis emit. De me ille aedis emerit?
<pl. most.  1026e>	 * * *
<pl. most.  1027>	 Te velle uxorem aiebat tuo nato dare,
<pl. most.  1028>	 ideo aedificare hic velle aiebat in tuis.
<pl. most.  1029>	 Hic aedificare volui? Sic dixit mihi.
<pl. most.  1030>	 Ei mihi, disperii. vocis non habeo satis.
<pl. most.  1031>	 vicine, perii, interii. Numquid Tranio
<pl. most.  1032>	 turbavit? Immo exturbavit omnia.
<pl. most.  1033>	 deludificatust me hodie indignis modis.
<pl. most.  1034>	 Quid tu ais? Haec res sic est ut narro tibi:
<pl. most.  1035>	 deludificatust me hodie in perpetuom modum.
<pl. most.  1036>	 nunc te obsecro, ut me bene iuves operamque des.
<pl. most.  1037>	 Quid vis? I mecum hinc, obsecro, ad te una simul.
<pl. most.  1038>	 Fiat. Servorumque operam et lora mihi cedo.
<pl. most.  1039>	 Sume. Eademque opera haec tibi narravero,
<pl. most.  1040>	 quis med exemplis hodie ludificatus est.
<pl. most.  1041>	 Qui homo timidus erit in rebus dubiis, nauci non erit;
<pl. most.  1042>	 atque equidem quid id esse dicam verbum nauci, nescio.
<pl. most.  1043>	 nam erus me postquam rus misit, filium ut suom arcesserem,
<pl. most.  1044-1045>	 abii illac per angiportum ad hortum nostrum clanculum,
<pl. most.  1046>	 ostium quod in angiportu est horti, patefeci fores,
<pl. most.  1047>	 eaque eduxi omnem legionem, et maris et feminas.
<pl. most.  1048>	 postquam ex opsidione in tutum eduxi maniplares meos,
<pl. most.  1049>	 capio consilium, ut senatum congerronum convocem.
<pl. most.  1050>	 quoniam convocavi, atque illi me ex senatu segregant.
<pl. most.  1051>	 ubi ego me video venire in meo foro, quantum potest
<pl. most.  1052>	 facio idem quod plurimi alii, quibus res timida aut turbidast:
<pl. most.  1053>	 pergunt turbare usque, ut ne quid possit conquiescere.
<pl. most.  1054-1055>	 nam scio equidem nullo pacto iam esse posse haec clam senem.
<pl. most.  1056>	 non amicus alius quisquamst *
<pl. most.  1057>	 aut *
<pl. most.  1058>	 pro *
<pl. most.  1059-1060>	 ille qui * ero simul. *
<pl. most.  1061>	 praeoccupabo atque anteveniam et foedus feriam. me moror.
<pl. most.  1062>	 sed quid hoc est, quod foris concrepuit proxima vicinia?
<pl. most.  1063>	 erus meus hic quidem est. gustare ego eius sermonem volo.
<pl. most.  1064>	 Ilico intra limen isti astate, ut, cum extemplo vocem,
<pl. most.  1065>	 continuo exiliatis. manicas celeriter conectite.
<pl. most.  1066>	 ego illum ante aedis praestolabor ludificatorem meum,
<pl. most.  1067>	 cuius ego hodie ludificabor corium, si vivo, probe.
<pl. most.  1068>	 Res palam est. nunc te videre meliust quid agas, Tranio.
<pl. most.  1069>	 Docte atque astu mihi captandumst cum illo, ubi huc advenerit.
<pl. most.  1070>	 non ego illi extemplo hamum ostendam, sensim mittam lineam.
<pl. most.  1071>	 dissimulabo me horum quicquam scire. O mortalem malum,
<pl. most.  1072>	 alter hoc Athenis nemo doctior dici potest.
<pl. most.  1073>	 verba illi non magis dare hodie quisquam quam lapidi potest.
<pl. most.  1074>	 adgrediar hominem, appellabo. Nunc ego ille huc veniat velim.
<pl. most.  1075>	 Siquidem pol me quaeris, adsum praesens praesenti tibi.
<pl. most.  1076>	 Euge, Tranio, quid agitur? Veniunt rure rustici.
<pl. most.  1077>	 Philolaches iam hic aderit. Edepol mi opportune advenerit.
<pl. most.  1078>	 nostrum ego hunc vicinum opinor esse hominem audacem et malum.
<pl. most.  1079>	 Quidum? Quia negat novisse vos. Negat? Nec vos sibi
<pl. most.  1080>	 nummum umquam argenti dedisse. Abi, ludis me, credo haud negat.
<pl. most.  1081>	 Quid iam? Scio, iocaris nunc tu. nam ille quidem edepol haud negat.
<pl. most.  1082>	 Immo edepol negat profecto, neque se hasce aedis Philolachi
<pl. most.  1083>	 vendidisse. Eho, an negavit sibi datum argentum, obsecro?
<pl. most.  1084>	 Quin ius iurandum pollicitust dare se, si vellem, mihi,
<pl. most.  1085>	 neque se hasce aedis vendidisse neque sibi argentum datum [est].
<pl. most.  1086>	 * * *
<pl. most.  1087>	 Dixi ego istuc idem illi. Quid ait? Servos pollicitust dare
<pl. most.  1088>	 suos mihi omnes quaestioni. Nugas. numquam edepol dabit.
<pl. most.  1089>	 Dat profecto. Quin i cum illo in ius. sine inveniam. Mane.
<pl. most.  1090>	 experiar, ut opinor. certum est. Immo mihi hominem cedo.
<pl. most.  1091>	 vel hominem iube aedis mancipio poscere. Immo hoc primum volo,
<pl. most.  1092>	 quaestioni accipere servos. Faciundum edepol censeo.
<pl. most.  1093>	 Quid si igitur ego accersam homines? Factum iam esse oportuit.
<pl. most.  1094>	 ego interim hanc aram occupabo. Quid ita? Nullam rem sapis.
<pl. most.  1095>	 ne enim illi huc confugere possint, quaestioni quos dabit.
<pl. most.  1096>	 hic ego tibi praesidebo, ne interbitat quaestio.
<pl. most.  1097>	 Surge. Minime. Ne occupassis, obsecro, aram. Cur? Scies.
<pl. most.  1098>	 quia enim id maxime volo, ut illi istoc confugiant. sine:
<pl. most.  1099>	 tanto apud iudicem hunc argenti condemnabo facilius.
<pl. most.  1100>	 Quod agas id agas. quid tu porro serere vis negotium?
<pl. most.  1101>	 nescis quam metuculosa res sit ire ad iudicem?
<pl. most.  1102>	 Surgedum huc igitur. consulere quiddam est quod tecum volo.
<pl. most.  1103>	 Sic tamen hinc consilium dedero. nimio plus sapio sedens.
<pl. most.  1104>	 tum consilia firmiora sunt de divinis locis.
<pl. most.  1105>	 Surge, ne nugare. aspicedum contra me. Aspexi. Vides?
<pl. most.  1106>	 Video. huc si quis intercedat tertius, pereat fame.
<pl. most.  1107>	 Quidum? Quia nil illi quaesti sit. mali hercle ambo sumus.
<pl. most.  1108>	 Perii. Quid tibi est? Dedisti verba. Qui tandem? Probe
<pl. most.  1109>	 med emunxti. Vide sis, satine recte: num mucci fluont?
<pl. most.  1110>	 Immo etiam cerebrum quoque omne e capite emunxti meo.
<pl. most.  1111>	 nam omnia male facta vestra repperi radicitus,
<pl. most.  1112>	 non radicitus quidem hercle, verum etiam exradicitus.
<pl. most.  1113>	 Numquam edepol hodie hinc, si vivo, invitus desistam tibi.
<pl. most.  1114>	 Iam iubebo ignem et sarmenta, carnifex, circumdari.
<pl. most.  1115>	 Ne faxis, nam elixus esse quam assus soleo suavior.
<pl. most.  1116>	 Exempla edepol faciam ego in te. Quia placeo, exemplum expetis?
<pl. most.  1117>	 Loquere: quoius modi reliqui, quom hinc abibam, filium?
<pl. most.  1118>	 Cum pedibus, manibus, cum digitis, auribus, oculis, labris.
<pl. most.  1119>	 Aliud te rogo. Aliud ergo nunc tibi respondeo.
<pl. most.  1120>	 sed eccum tui gnati sodalem video huc incedere
<pl. most.  1121>	 Callidamatem: illo praesente mecum agito, si quid voles.
<pl. most.  1122>	 Vbi somno sepelivi omnem atque edormivi crapulam,
<pl. most.  1123>	 Philolaches venisse dixit mihi suom peregre huc patrem
<pl. most.  1124>	 quoque modo hominem advenientem servos ludificatus sit,
<pl. most.  1125>	 ait se metuere in conspectum sui patris procedere.
<pl. most.  1126>	 nunc ego de sodalitate solus sum orator datus,
<pl. most.  1127>	 qui a patre eius conciliarem pacem. atque eccum optime.
<pl. most.  1128>	 iubeo te salvere et salvos cum advenis, Theopropides,
<pl. most.  1129>	 peregre, gaudeo. hic apud nos hodie cenes, sic face.
<pl. most.  1130>	 Callidamates, dei te ament. de cena facio gratiam.
<pl. most.  1131>	 Quin venis? Promitte: ego ibo pro te, si tibi non libet.
<pl. most.  1132>	 Verbero, etiam inrides? Quian me pro te ire ad cenam autumo?
<pl. most.  1133>	 Non enim ibis. ego ferare faxo, ut meruisti, in crucem.
<pl. most.  1134>	 Age mitte ista ac te ad me ad cenam dic venturum. Quid taces?
<pl. most.  1135>	 Sed tu, istuc quid confugisti in aram? Inscitissimus
<pl. most.  1136>	 adveniens perterruit me. loquere nunc quid fecerim:
<pl. most.  1137>	 nunc utrisque disceptator eccum adest, age disputa.
<pl. most.  1138>	 Filium corrupisse aio te meum. Ausculta modo.
<pl. most.  1139>	 fateor potavisse, amicam liberasse absente te,
<pl. most.  1140>	 faenore argentum sumpsisse; id esse absumptum praedico.
<pl. most.  1141>	 numquid aliud fecit nisi quod [faciunt] summis gnati generibus?
<pl. most.  1142>	 Hercle mihi tecum cavendum est, nimis qui es orator catus.
<pl. most.  1143>	 Sine me dum istuc iudicare. surge, ego isti adsedero.
<pl. most.  1144>	 Maxime, accipito hanc tute ad te litem. Enim istic captio est.
<pl. most.  1145>	 fac ego ne metuam * ut tu meam timeas vicem.
<pl. most.  1146>	 Iam minoris omnia alia facio, prae quam quibus modis
<pl. most.  1147>	 me ludificatust. Bene hercle factum, et factum gaudeo:
<pl. most.  1148>	 sapere istac aetate oportet, qui sunt capite candido.
<pl. most.  1149>	 Quid ego nunc faciam? Si amicus Diphilo aut Philemoni es,
<pl. most.  1150>	 dicito eis, quo pacto tuos te servos ludificaverit:
<pl. most.  1151>	 optumas frustrationes dederis in comoediis.
<pl. most.  1152>	 Tace parumper, sine vicissim me loqui, ausculta. Licet.
<pl. most.  1153>	 Omnium primum sodalem me esse scis gnato tuo.
<pl. most.  1154-1155>	 is adiit me, nam eum prodire pudet in conspectum tuom
<pl. most.  1156>	 propterea quia fecit quae te scire scit. nunc te obsecro,
<pl. most.  1157>	 stultitiae adulescentiaeque eius ignoscas: tuost;
<pl. most.  1158>	 scis solere illanc aetatem tali ludo ludere.
<pl. most.  1159>	 quidquid fecit, una nobiscum fecit: nos deliquimus.
<pl. most.  1160>	 faenus, sortem sumptumque omnem, qui amica empta est, omnia
<pl. most.  1161>	 nos dabimus, nos conferemus, nostro sumptu, non tuo.
<pl. most.  1162>	 Non potuit venire orator magis ad me impetrabilis
<pl. most.  1163>	 quam tu; neque iam illi sum iratus neque quicquam suscenseo.
<pl. most.  1164>	 immo me praesente amato bibito, facito quod lubet:
<pl. most.  1165>	 si hoc pudet, fecisse sumptum, supplici habeo satis.
<pl. most.  1166>	 Dispudet. Post istam veniam quid me fiet nunciam?
<pl. most.  1167>	 Verberibus caedere multum pendens. Tamen etsi pudet?
<pl. most.  1168>	 Interimam hercle ego te, si vivo. Fac istam cunctam gratiam:
<pl. most.  1169>	 Tranioni amitte quaeso hanc noxiam causa mea.
<pl. most.  1170>	 Aliud quidvis impetrari perferam a me facilius,
<pl. most.  1171>	 quam ut non ego istum pro suis factis pessumis pessum premam.
<pl. most.  1172>	 Mitte quaeso. Istumne ut mittam? viden ut astat furcifer?
<pl. most.  1173>	 Tranio, quiesce, si sapis. Tu quiesce hanc rem modo
<pl. most.  1174>	 petere: ego illum, ut sit quietus, verberibus subegero.
<pl. most.  1175>	 Nihil opust profecto. Age iam, sine te hoc exorarier.
<pl. most.  1176>	 Nolo ores. Quaeso hercle. Nolo, inquam, ores. Nequiquam nevis.
<pl. most.  1177>	 hanc modo noxiam unam, quaeso, missam fac causa mea.
<pl. most.  1178>	 Quid gravaris? quasi non cras iam commeream aliam noxiam:
<pl. most.  1179>	 ibi utrumque, et hoc et illud, poteris ulcisci probe.
<pl. most.  1180>	 Sine te exorem. Age abi, abi impune. em huic habeto gratiam.
<pl. most.  1181>	 spectatores, fabula haec est acta, vos plausum date.
