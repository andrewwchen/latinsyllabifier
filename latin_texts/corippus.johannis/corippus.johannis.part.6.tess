<coripp. johann. 6.2>	"non omnes petiere simul, sed castra uicissim "
<coripp. johann. 6.3>	"conseruant lucri uigiles, nec lumina claudunt. "
<coripp. johann. 6.4>	laeta per insomnes discurrunt gaudia mentes. 
<coripp. johann. 6.5>	militis indomiti nullus post proelia membris 
<coripp. johann. 6.6>	"torpor inest, quassos reficit uictoria neruos, "
<coripp. johann. 6.7>	"uirtutemque nouat captae spes addita praedae, "
<coripp. johann. 6.8>	et releuant animos fidi promissa magistri. 
<coripp. johann. 6.9>	Maurorum interea noctis defensa tenebris 
<coripp. johann. 6.10>	"agmina currebant cunctis per deuia terris, "
<coripp. johann. 6.11>	sparsa metu. nox ipsa iuuat. nox ipsa fatigat. 
<coripp. johann. 6.12>	eripuit mediis cunctos de faucibus Orci 
<coripp. johann. 6.13>	occultans obscura uiros. sed rursus easdem 
<coripp. johann. 6.14>	sollicitat dubias incerto Marte cateruas. 
<coripp. johann. 6.15>	"effugiunt pauidi, nullo post terga sequente, "
<coripp. johann. 6.16>	"dum trepidant, strepitusque suos sonitusque suorum "
<coripp. johann. 6.17>	"esse putant hostes, turbatique ardua quassant "
<coripp. johann. 6.18>	ilia cornipedum. crebris montana flagellis 
<coripp. johann. 6.19>	nocte silente crepant. socium terroribus agmen 
<coripp. johann. 6.20>	exagitat solidum quatiens leuis ungula campum. 
<coripp. johann. 6.21>	altera Phoebeos cogebat currere cursus 
<coripp. johann. 6.22>	"Oceano reserata dies, turbatur anhelis "
<coripp. johann. 6.23>	"aequor et ardet equis, feruescunt stagna profundi, "
<coripp. johann. 6.24>	"aestuat unda tumens, et sacros parturit ignes. "
<coripp. johann. 6.25>	consurgens solita primum pietate magister 
<coripp. johann. 6.26>	"laetus agit grates, dominum uirtutis adorans "
<coripp. johann. 6.27>	et meritas reddens tali pro munere laudes. 
<coripp. johann. 6.28>	tunc laeti uenere duces fortesque tribuni 
<coripp. johann. 6.29>	et primi procerum. medius quos ipse magister 
<coripp. johann. 6.30>	sic prior alloquitur : 'quae gens durissima uestros 
<coripp. johann. 6.31>	"corruit ante pedes, socii ! sic mortis amicam, "
<coripp. johann. 6.32>	"sic iugulos inferre neci, sic currere in hostes "
<coripp. johann. 6.33>	"non alibi populos, saeua non Perside uidi. "
<coripp. johann. 6.34>	"nam quotiens uictos hostes dare terga subegi, "
<coripp. johann. 6.35>	intrepido totiens uultu rediere minaci 
<coripp. johann. 6.36>	cum fremitu saltuque fero. tamen ordine summo 
<coripp. johann. 6.37>	et nostri uirtute dei confracta recessit. 
<coripp. johann. 6.38>	nunc Libycos fines solito custode tueri 
<coripp. johann. 6.39>	ac celerare placet felicia regna referre. 
<coripp. johann. 6.40>	ocius in proprias numerosque reducite sedes 
<coripp. johann. 6.41>	"et munite locos. celsos indagine montes, "
<coripp. johann. 6.42>	"antra, nemus, fluuios, siluarum laxa, latebras "
<coripp. johann. 6.43>	"cingite, et obsessas cauti concludite fauces. "
<coripp. johann. 6.44>	tempore sub modico periet gens impia Maura 
<coripp. johann. 6.45>	deficietque fame. aut nostris se protinus armis 
<coripp. johann. 6.46>	"subiciet pacemque petet, si milite pulso "
<coripp. johann. 6.47>	"non ualeat populare casas, aut ultima mundi "
<coripp. johann. 6.48>	"appetet arua fugax, et nostras deseret oras. "
<coripp. johann. 6.49>	Byzacii geminis ducibus sit maxima cura 
<coripp. johann. 6.50>	"Massylas acies acie turbare sequaci, "
<coripp. johann. 6.51>	"sollicitis tristes gladiis urguere phalanges, "
<coripp. johann. 6.52>	et procul a nostris expellere finibus hostes'. 
<coripp. johann. 6.53>	"dixerat, et cuncti dicto parere fatentur. "
<coripp. johann. 6.54>	digressus proprias florens exercitus arces 
<coripp. johann. 6.55>	"inde petit. subeunt urbes, castella locosque. "
<coripp. johann. 6.56>	"soluitur a longo miserabilis Africa luctu, "
<coripp. johann. 6.57>	et placidum gaudens cantat uicisse Iohannem. 
<coripp. johann. 6.58>	plausibus assiduis felix Carthago magistro 
<coripp. johann. 6.59>	Iustiniana fauens geminis excepit in ulnis. 
<coripp. johann. 6.60>	panduntur portae multo iam tempore clausae. 
<coripp. johann. 6.61>	ingreditur uictor populo gaudente triumphans 
<coripp. johann. 6.62>	urbem per mediam. palmas laurosque uirentes 
<coripp. johann. 6.63>	Sidonii patres referunt. concurrit ab omni 
<coripp. johann. 6.64>	"turba uia, expectans acies intrare Latinas. "
<coripp. johann. 6.65>	conueniunt fessique senes pauidaeque puellae 
<coripp. johann. 6.66>	"uisendi studio, stantes per moenia matres "
<coripp. johann. 6.67>	"aspiciunt, uariisque modis per gaudia plangunt. "
<coripp. johann. 6.68>	contingunt animos saeui tot tempora belli. 
<coripp. johann. 6.69>	"feminea pietate dolent, casusque priores "
<coripp. johann. 6.70>	"commemorant, narrantque feri malefacta tyranni, "
<coripp. johann. 6.71>	gentibus ut dubias patefecit in ordine portas 
<coripp. johann. 6.72>	"foedere dirupto, miseram qua mente fefellit "
<coripp. johann. 6.73>	feruidus aut quantis turbauit cladibus urbem. 
<coripp. johann. 6.74>	laudibus immensis pueri iuuenesque senesque 
<coripp. johann. 6.75>	imperiale canunt ductoris munere nomen 
<coripp. johann. 6.76>	exultantque animis. omnis miratur et aetas 
<coripp. johann. 6.77>	"bellica signa uidens, concretas puluere uestes, "
<coripp. johann. 6.78>	terribilesque uiros quos fecerat aspera caedes. 
<coripp. johann. 6.79>	"loricas, conos, clipeos gladiosque minaces, "
<coripp. johann. 6.80>	"cingula. frena, comas, arcus pharetrasque sonantes "
<coripp. johann. 6.81>	pilaque purpureum spectant gestantia ferrum 
<coripp. johann. 6.82>	sanguine Massylo. captiuas cernere Mauras 
<coripp. johann. 6.83>	"ire iuuat, celsis inscripta ut fronte camelis "
<coripp. johann. 6.84>	"impauidae sedeant, paruosque sub ubere natos "
<coripp. johann. 6.85>	"contineant, ausae geminis ambire lacertis "
<coripp. johann. 6.86>	sarcinulas super et parui cunabula lecti. 
<coripp. johann. 6.87>	"heu miserae matres ! uultu maerente laborant, "
<coripp. johann. 6.88>	impia corda gerunt. miseris modo matribus Afris 
<coripp. johann. 6.89>	iam seruire uolunt. didicerunt corda dolores 
<coripp. johann. 6.90>	"impia, paenituitque malum ; sensere, quod essent "
<coripp. johann. 6.91>	bella cauenda nimis. damnant sortesque deosque. 
<coripp. johann. 6.92>	nec color ipse fuit captiuis omnibus unus. 
<coripp. johann. 6.93>	"concolor illa sedet cum nigris horrida natis, "
<coripp. johann. 6.94>	coruorum ueluti uideas nigrescere pullos 
<coripp. johann. 6.95>	"matre sedente super, solitas cum porrigit escas "
<coripp. johann. 6.96>	ore cauo pansisque fouens complectitur alis. 
<coripp. johann. 6.97>	horribiles uultus paruis ostendere natis 
<coripp. johann. 6.98>	"dum patres matresque libet sic, limina templi "
<coripp. johann. 6.99>	magnanimus ductor signis comitantibus intrans 
<coripp. johann. 6.100>	"orauit dominum caeli terraeque marisque, "
<coripp. johann. 6.101>	"obtulit et munus, summus quod more sacerdos "
<coripp. johann. 6.102>	pro redituque ducis pro uictisque hostibus arae 
<coripp. johann. 6.103>	imposuit. Christoque pater libamina sanxit. 
<coripp. johann. 6.104>	Syrticus interea Carcasan agmina ductor 
<coripp. johann. 6.105>	"finibus e cunctis, terror quae sparserat ingens, "
<coripp. johann. 6.106>	"contrahit, et tristes lacrimis affatur obortis. "
<coripp. johann. 6.107>	"'non ita deiectos sperabam cernere Mauros, "
<coripp. johann. 6.108>	indomitae gentes. nunquam superatus Ilaguas 
<coripp. johann. 6.109>	nudus adest uictusque redit. matresque nurusque 
<coripp. johann. 6.110>	perdidimus natosque simul. quid denique restat 
<coripp. johann. 6.111>	ni mors sola uiris ? quid nunc placet ? esse quietos ? 
<coripp. johann. 6.112>	an melius bellis armisque lacessere duri 
<coripp. johann. 6.113>	militis arma placet ? turpe et miserabile crimen 
<coripp. johann. 6.114>	confractos cessasse semel. non omne deorum 
<coripp. johann. 6.115>	sublatum auxilium campis discessit in illis. 
<coripp. johann. 6.116>	non ita uult Ammon. non iam qui numina Gurzil 
<coripp. johann. 6.117>	"sic uiolata dolet. non sic fortuna minatur, "
<coripp. johann. 6.118>	quae uoluit seruare uiros. pecuaria tantum 
<coripp. johann. 6.119>	"perdidimus. nam robur adest. discernite, quanti "
<coripp. johann. 6.120>	occubuere uiri. ueluti cadus hauriat undas 
<coripp. johann. 6.121>	aequoris Oceani : numquid decrescere possit 
<coripp. johann. 6.122>	aut damnum sentire Thetis ? tot et igne recusso 
<coripp. johann. 6.123>	astra cadunt : signis plenum tamen omnia caelum 
<coripp. johann. 6.124>	"sidera semper habet, sic nostram laesio gentem "
<coripp. johann. 6.125>	contigit. haud tamen omnino fortissima sensit. 
<coripp. johann. 6.126>	"consulite, et rebus celeres succurrite uestris '. "
<coripp. johann. 6.127>	"Bruten ut emissas persensit ab ore querelas, "
<coripp. johann. 6.128>	"mente ferox rapuit bellum. 'pater optime', dixit, "
<coripp. johann. 6.129>	"'ingeminans bellum nostros reparare labores, "
<coripp. johann. 6.130>	uxores natosque potes. cum funere uitam 
<coripp. johann. 6.131>	et bellis finire placet. quae fama per omnes 
<coripp. johann. 6.132>	"gentis erit populos, si nostrae iniuria caedis "
<coripp. johann. 6.133>	indefensa manens latum referatur in orbem ? 
<coripp. johann. 6.134>	absorptas melius subito telluris hiatu 
<coripp. johann. 6.135>	mors rapiat gentes. extendant Tartara fauces 
<coripp. johann. 6.136>	et nigrae pallore domus. Proserpina regnum 
<coripp. johann. 6.137>	patris inops teneat nigri per bella mariti. 
<coripp. johann. 6.138>	"sunt acies, sunt arma tibi. surge, arripe bellum. "
<coripp. johann. 6.139>	te duce confossus ponam sine crimine uitam. 
<coripp. johann. 6.140>	"haec est certa salus. tu nostrae gloria gentis, "
<coripp. johann. 6.141>	"tu uirtutis honos, tu spes fidissima Mauris'. "
<coripp. johann. 6.142>	"uix ea Bruten ait, cuncti clamore sequuntur "
<coripp. johann. 6.143>	"Carcasanque fremunt, Carcasan omnibus unum "
<coripp. johann. 6.144>	gentibus esse ducem linguis animisque fatentur. 
<coripp. johann. 6.145>	ille ut conceptum populis auxisse furorem 
<coripp. johann. 6.146>	uidit et insani rabiem succrescere Martis. 
<coripp. johann. 6.147>	"Marmaridum fines, habitat qua corniger Ammon. "
<coripp. johann. 6.148>	"inde petit, durique Iouis responsa poposcit. "
<coripp. johann. 6.149>	semper amat miseras deceptor fallere mentes 
<coripp. johann. 6.150>	"Iuppiter hic, quem, uane, rogas. in sanguine gaudet "
<coripp. johann. 6.151>	"horridus, et cunctas quaerit disperdere gentes. "
<coripp. johann. 6.152>	asper in aduersa percussus fronte bipenni 
<coripp. johann. 6.153>	"taurus ut occubuit, manibus tristissima uates "
<coripp. johann. 6.154>	"tympana rauca rapit, saltusque altaria circum "
<coripp. johann. 6.155>	"cum strepitu lymphata rotat. salit ardua ceruix, "
<coripp. johann. 6.156>	"igne micant oculi, consurgunt fronte capilli, "
<coripp. johann. 6.157>	ac facies testata deum feruore rubescit. 
<coripp. johann. 6.158>	"nunc maculat pallore genas, nunc lumina torquet, "
<coripp. johann. 6.159>	"nunc caput, alta fremens, saeuos dum colligit ignes. "
<coripp. johann. 6.160>	"ut uero toto percepit pectore numen, "
<coripp. johann. 6.161>	suspicit excelsam nocturno tempore lunam 
<coripp. johann. 6.162>	"lumine sanguineo, scrutatur fata recensens, "
<coripp. johann. 6.163>	"ardet, anhelat, hiat, pallet, rubet, aestuat, alget, "
<coripp. johann. 6.164>	fatidicum dum quaerit iter. uox improba tandem 
<coripp. johann. 6.165>	prodidit ore fero fatorum arcana sub auras. 
<coripp. johann. 6.166>	'uictor Ilaguantensis acerbo Marte Latinos 
<coripp. johann. 6.167>	conturbabit agens. aeterno tempore Mazax 
<coripp. johann. 6.168>	Byzacii campos magna uirtute tenebit. 
<coripp. johann. 6.169>	tunc erit alma quies. celsas Carthaginis arces 
<coripp. johann. 6.170>	"Carcasan ductor portis ingressus apertis, "
<coripp. johann. 6.171>	"altior et placidus, populo comitante feretur "
<coripp. johann. 6.172>	urbem per mediam. uultus mirabitur Afer 
<coripp. johann. 6.173>	terribiles. lauros current palmasque ferentes 
<coripp. johann. 6.174>	huius in aduentu. felix Carthago per omnes 
<coripp. johann. 6.175>	dicetur populos. Carcasan terror acerbas 
<coripp. johann. 6.176>	"subiciet gentes, et foedera pacis amabunt'. "
<coripp. johann. 6.177>	"dum canit haec uates, conturbans spiritus ora "
<coripp. johann. 6.178>	"obstruit, et miseras mentes errore fefellit. "
<coripp. johann. 6.179>	his gentes fallax decepit fraudibus Ammon 
<coripp. johann. 6.180>	"Massylas, dum uera canens caligine uestit "
<coripp. johann. 6.181>	"insidiasque parat, nam Mauri tempore cuncto "
<coripp. johann. 6.182>	Byzacii tenuere quidem semperque tenebunt 
<coripp. johann. 6.183>	"ossibus arua suis, magni uirtute Iohannis "
<coripp. johann. 6.184>	quae modo fracta iacent. celsas Carthaginis arces 
<coripp. johann. 6.185>	Carcasan ductor populis comitantibus altus 
<coripp. johann. 6.186>	"per medias ibat, tunc cum ceruice recisa "
<coripp. johann. 6.187>	infixum rigido uidit caput Africa conto. 
<coripp. johann. 6.188>	mentis inops nimium responsis fisus iniquis 
<coripp. johann. 6.189>	"horrida bella parat, discurrens fama per omnes "
<coripp. johann. 6.190>	"it populos, regnum cecinit quod gentibus Ammon. "
<coripp. johann. 6.191>	"excurrunt celeres calidis a Syrtibus alae, "
<coripp. johann. 6.192>	inuitantque feras regni sub imagine gentes. 
<coripp. johann. 6.193>	barbara turba coit. numeris augetur et armis. 
<coripp. johann. 6.194>	"tunc equites peditesque ruunt, altisque camelis "
<coripp. johann. 6.195>	Maurorum qui more sedent nec solus Ilaguas 
<coripp. johann. 6.196>	"aut gentes tantum, egerunt quae bella priores, "
<coripp. johann. 6.197>	"conuenere sibi, sed si quis Syrtica rura "
<coripp. johann. 6.198>	"asper arat Nasamon, si quis Garamantidos aruis "
<coripp. johann. 6.199>	"proximus arua colit, pinguis qui margine Nili "
<coripp. johann. 6.200>	"stagna bibunt, uenere uiri. quis dicere gentes "
<coripp. johann. 6.201>	aut numerare queat ? numeres aut aequoris undas 
<coripp. johann. 6.202>	"nimborum aut guttas, aut quantas litus harenas "
<coripp. johann. 6.203>	"alluit, aut pelagus pisces aut terra uolucres "
<coripp. johann. 6.204>	"omnis habet, uarius quot gignit campus aristas "
<coripp. johann. 6.205>	"uere nouo, uel totum ornant quot sidera caelum. "
<coripp. johann. 6.206>	uiribus inde suis bellorum ductor arene 
<coripp. johann. 6.207>	"securum fortemque putans, simulacra nouauit "
<coripp. johann. 6.208>	"signaque, et extremis acies commouit ab oris, "
<coripp. johann. 6.209>	"plus solita uirtute fremens, ac pergit in hostem. "
<coripp. johann. 6.210>	uictus ut Herculeis Antaeus saepe lacertis 
<coripp. johann. 6.211>	"contacta lapsum reparabat corpus harena, "
<coripp. johann. 6.212>	"sponte cadens, uictor donec Tirynthius artem "
<coripp. johann. 6.213>	"nosceret, et summis complexus uiribus hostem "
<coripp. johann. 6.214>	"pensasset pronum cum magno pondere corpus, "
<coripp. johann. 6.215>	guttura saeua premens : ut terram tangere matrem 
<coripp. johann. 6.216>	"non potuit, uictrix miseri mors lumina clausit : "
<coripp. johann. 6.217>	sic uictus uires Carcasan innouat omnes 
<coripp. johann. 6.218>	Syrtibus a propriis. sic et moriturus in hostem 
<coripp. johann. 6.219>	"nescius arma parat, tunc liquit pectora terror "
<coripp. johann. 6.220>	Martis et obscurae tot saeua pericula noctis. 
<coripp. johann. 6.221>	"peruolat ecce leuis, magno mandante Rufino, "
<coripp. johann. 6.222>	"nuntius, et fama Libycas conterritat urbes "
<coripp. johann. 6.223>	"iam placidas, uictas iterum bellasse cateruas, "
<coripp. johann. 6.224>	finibus occiduis equitum iam currere turmas 
<coripp. johann. 6.225>	et Tripolis uastare casas. Carthaginis altae 
<coripp. johann. 6.226>	Carcasan ductore feras ad moenia gentes 
<coripp. johann. 6.227>	"ire docens, nomenque sibi promittere regni. "
<coripp. johann. 6.228>	"missus Sidoniam miles uix contigit aulam, "
<coripp. johann. 6.229>	ductori mandata ferens : concussit acerbus 
<coripp. johann. 6.230>	corda furor narrante uiro. sed mentis honestae 
<coripp. johann. 6.231>	uirtutem indomitam melior sapientia uincens 
<coripp. johann. 6.232>	"consilium quaerit. uoluuntur pectore curae, "
<coripp. johann. 6.233>	nec mouet obtutus. mentis discurrit acumen. 
<coripp. johann. 6.234>	"omnia prospiciens pensat discrimine causas, "
<coripp. johann. 6.235>	et uidet infandum cuncta de parte periclum. 
<coripp. johann. 6.236>	"tunc proceres de more uocans consulta requirit, "
<coripp. johann. 6.237>	talibus et dictis animos curasque retexit. 
<coripp. johann. 6.238>	"' uictus bella mouet rursum uincendus Ilaguas, "
<coripp. johann. 6.239>	o socii. expertis audens concurrere signis 
<coripp. johann. 6.240>	hic Tripolis iam rura premit praedasque rebellis 
<coripp. johann. 6.241>	"diripit, in nostros promittens tendere fines. "
<coripp. johann. 6.242>	"signa mouere paro, tot gentibus obuius ire. "
<coripp. johann. 6.243>	externis cupiens committere proelia terris 
<coripp. johann. 6.244>	"et procul a nostris prosternere iuribus hostes, "
<coripp. johann. 6.245>	Africa ne saeuis iterum concussa ruinis 
<coripp. johann. 6.246>	plus pereat. turbant animos impensa locique 
<coripp. johann. 6.247>	difficilesque uiae. sterilis nam cernitur annus. 
<coripp. johann. 6.248>	"perdidit ipsa suas bellis prouincia uires, "
<coripp. johann. 6.249>	heu nimium defessa iacens. exercitus ingens 
<coripp. johann. 6.250>	non poterit sufferre famem. si admittimus hostes 
<coripp. johann. 6.251>	"Byzacii extremos tantum contingere fines, "
<coripp. johann. 6.252>	"iam properare uolent, disperdent cuncta rapinis, "
<coripp. johann. 6.253>	atque iterum fessam turbabunt proelia terram. 
<coripp. johann. 6.254>	consulite et dubios animos firmate docentes '. 
<coripp. johann. 6.255>	uix ea ductor ait : populis placet omnibus ire 
<coripp. johann. 6.256>	"longius, atque ipsos Libyae sufferre calores "
<coripp. johann. 6.257>	"occiduos se posse ferunt, promittit et omnis "
<coripp. johann. 6.258>	"turba manus mentesque feras, magnosque labores "
<coripp. johann. 6.259>	"pro patria temptare uolunt, gentesque rebelles "
<coripp. johann. 6.260>	despiciunt animosque truces 
<coripp. johann. 6.261>	ductor ut erectas acies uirtute feroci 
<coripp. johann. 6.262>	"uidit et intrepidas sese promittere bellis, "
<coripp. johann. 6.263>	signa mouenda canit. tunc raucos bucina cantus 
<coripp. johann. 6.264>	aere gemit ; ciet armatas uox saeua cateruas. 
<coripp. johann. 6.265>	conueniunt cunctae propriis a sedibus alae 
<coripp. johann. 6.266>	"et pedites iussi, comitesque ducesque Latini, "
<coripp. johann. 6.267>	Massylasque trahens acies in bella magister 
<coripp. johann. 6.268>	"Cusina, Romanis semper fidissimus armis. "
<coripp. johann. 6.269>	"pergit in australem ductor fortissimus axem, "
<coripp. johann. 6.270>	qua feruens loca sicca dies sub sidere cancri 
<coripp. johann. 6.271>	"sole perusta tenet nimium, semperque laborant "
<coripp. johann. 6.272>	arua siti Zephyrisque carent. namque Africus illic 
<coripp. johann. 6.273>	omnia flammiuomis exiccat rura procellis. 
<coripp. johann. 6.274>	illic et sitiens calidis exerrat harenis 
<coripp. johann. 6.275>	"Afer anhelus, inops Stygias rimatur et undas. "
<coripp. johann. 6.276>	Fama per innumeras spargens praeconia linguas 
<coripp. johann. 6.277>	ante uolat fortem referens properare Iohannem 
<coripp. johann. 6.278>	cum ducibus cunctis. uagi Ilaguantensis ad aures 
<coripp. johann. 6.279>	improba tendit iter. fines iam raptor iniquus 
<coripp. johann. 6.280>	Byzacii uastabat eques. sic pectora rumor 
<coripp. johann. 6.281>	nominis incutiens magna uirtute Iohannis 
<coripp. johann. 6.282>	terruit. innumeras acies post terga reflexit. 
<coripp. johann. 6.283>	iam superesse putant. acti terrore magistri 
<coripp. johann. 6.284>	experti trepidant. uultus memoratur acerbus 
<coripp. johann. 6.285>	signaque cuncta uiri. siccas superare Gadaias 
<coripp. johann. 6.286>	"nec dubitant tristesque locos, quis nullus eundi "
<coripp. johann. 6.287>	uiuendique modus. non illis finibus ulla 
<coripp. johann. 6.288>	aera per calidum tranat suspensa uolucris. 
<coripp. johann. 6.289>	"armiger ipse Iouis, portat qui fulminis ignis, "
<coripp. johann. 6.290>	uix impune potest feruentis margine caeli 
<coripp. johann. 6.291>	"flamina posse pati, quae terror iussit adire. "
<coripp. johann. 6.292>	ductor ut hostiles sensit cessisse cateruas 
<coripp. johann. 6.293>	per deserta metu. solita uirtute fugaces 
<coripp. johann. 6.294>	"insequitur, calidas terrae sitientis harenas "
<coripp. johann. 6.295>	acrior ingrediens. iussit tamen omnibus undas 
<coripp. johann. 6.296>	ferre suis Cereremque sibi. praecepta magistri 
<coripp. johann. 6.297>	perficiunt celeres. sed quantum posset in illis 
<coripp. johann. 6.298>	tot populos satiare locis. quantisque diebus 
<coripp. johann. 6.299>	"agmina tanta aleret ! uacuantur fontibus utres, "
<coripp. johann. 6.300>	"iamque Ceres nusquam. siccis tunc faucibus ardent, "
<coripp. johann. 6.301>	"deficiuntque fame. heu, miles bacchatur anhelans "
<coripp. johann. 6.302>	"et solis feruore rubens exaestuat, ardens "
<coripp. johann. 6.303>	ignibus immensis ; et nullis flumen harenis 
<coripp. johann. 6.304>	"inueniens scrutatur aquas uanumque laborat, "
<coripp. johann. 6.305>	ut Danaum quondam Thebanos inclita campos 
<coripp. johann. 6.306>	"agmina cum peterent, siccatos numine Bacchi "
<coripp. johann. 6.307>	"expauere lacus fontesque, et flumina ductor "
<coripp. johann. 6.308>	Adrastus latis sitiens quaesiuit in aruis. 
<coripp. johann. 6.309>	deposuit miseras erumpens uoce querelas 
<coripp. johann. 6.310>	miles Romanus. 'si tristia fata minantur 
<coripp. johann. 6.311>	"tempore nunc uno Romanam perdere gentem, "
<coripp. johann. 6.312>	"sunt enses, sunt bella ? ferae sunt gentibus irae. "
<coripp. johann. 6.313>	lancea transfodiat. ueniant uel fulminis instar 
<coripp. johann. 6.314>	omnia tela simul. contortum uiscera ferrum 
<coripp. johann. 6.315>	"transeat, atque animas, tantum per uulnera, fundat. "
<coripp. johann. 6.316>	cur nos dira fames ardorque sitisque coartans 
<coripp. johann. 6.317>	"segnibus heu fatis, longa sic morte fatigat ? "
<coripp. johann. 6.318>	sit gladiis sacrata manus. conuerte retrorsum 
<coripp. johann. 6.319>	"signa. rogat ieiuna fame haec te, o summe magister. "
<coripp. johann. 6.320>	"turba. simul miserere uelis, nostrique tuique. "
<coripp. johann. 6.321>	"respice, magne, tuos. macies iam contrahit artus. "
<coripp. johann. 6.322>	ossaque nuda rigent siccis tenuata medullis. 
<coripp. johann. 6.323>	"stringuntur nerui, cutis aret, lumine merso "
<coripp. johann. 6.324>	infectae pallore genae. iam mortis imago 
<coripp. johann. 6.325>	"corpora nostra tenet, sitiens et spiritus ardet'. "
<coripp. johann. 6.326>	uix ea uulgus inops : populos pater ipse dolentes 
<coripp. johann. 6.327>	"continuit fessosque bonus sermone refecit, "
<coripp. johann. 6.328>	talia saepe monens. 'o spes Romana decusque 
<coripp. johann. 6.329>	"atque salus patriae, nimios ne sperne labores. "
<coripp. johann. 6.330>	uince sitim diramque famem. nunc dura memento 
<coripp. johann. 6.331>	facta patrum. uires populi sensere priorum. 
<coripp. johann. 6.332>	"sic domuere patres propriis uirtutibus orbem, "
<coripp. johann. 6.333>	aspera dum tolerant. summa est patientia uirtus. 
<coripp. johann. 6.334>	hanc metuunt gentes. alios haec territat hostes. 
<coripp. johann. 6.335>	dum necat hos. geminis acies inimica laborat 
<coripp. johann. 6.336>	exitiis. hinc sicca sitis feruorque famesque 
<coripp. johann. 6.337>	"exagitant, hinc terror agit Romanus et instat "
<coripp. johann. 6.338>	solis iter temptare truces partesque negatas. 
<coripp. johann. 6.339>	uestros zona rubens referet testata labores 
<coripp. johann. 6.340>	confirmante polo ; a magnoque Catone secundum 
<coripp. johann. 6.341>	"me temptasse legent, uosque hanc superasse minores. "
<coripp. johann. 6.342>	"uincat amor patriae mentem, et sitis improba cesset "
<coripp. johann. 6.343>	"flumine purpureo, ac uester satiabitur ardor'. "
<coripp. johann. 6.344>	sic Latias placida mulcebat uoce cohortes 
<coripp. johann. 6.345>	"egregius ductor, uerbis ceu flumine dulci "
<coripp. johann. 6.346>	"pectora cuncta rigans, epulis aut uiscera replens. "
<coripp. johann. 6.347>	"accidit infelix rebus fortuna Latinis, "
<coripp. johann. 6.348>	quassato ualidas quae fregit robore uires. 
<coripp. johann. 6.349>	quadrupedes cunctis quaerentes pabula campis 
<coripp. johann. 6.350>	errabant. nam dira fames atque ardor habebat 
<coripp. johann. 6.351>	"omne genus. non herba uirens, non frondibus ullis "
<coripp. johann. 6.352>	arbor erat. densis subito cum palluit herbis 
<coripp. johann. 6.353>	"campus et aduersi rubuerunt floribus agri, "
<coripp. johann. 6.354>	longius optatas cernens grex improbus herbas 
<coripp. johann. 6.355>	(pulsabat nam dura fames) discurrit et omnes 
<coripp. johann. 6.356>	tondet ubique locos. nudas iam lambit harenas. 
<coripp. johann. 6.357>	"nec potuit satiare famem, mala gramina pastus, "
<coripp. johann. 6.358>	quadrupes. ipsis nam cecidit densissimus aruis 
<coripp. johann. 6.359>	"morte noua, pressans gelidis sub dentibus herbas. "
<coripp. johann. 6.360>	funere cornipedum fracta est Romana iuuentus. 
<coripp. johann. 6.361>	concidit ira ferox. it tristis et anxius omnis 
<coripp. johann. 6.362>	"miles, et ingentes conturbant pectora curae. "
<coripp. johann. 6.363>	corruit hoc uno nimium conterrita casu 
<coripp. johann. 6.364>	uirtus magna uirum. primo tunc castra tumultu 
<coripp. johann. 6.365>	turbauit fortuna nocens. hoc pondere pressit. 
<coripp. johann. 6.366>	uidit ut hic ductor tantam euenisse ruinam 
<coripp. johann. 6.367>	"et uires minuisse suis, ad litoris oras "
<coripp. johann. 6.368>	"castra mouens pergit, cupiens releuare dolentes "
<coripp. johann. 6.369>	et reparare uiros. facilem iamque aera sentit 
<coripp. johann. 6.370>	"miles, et appropians uitales inuenit herbas, "
<coripp. johann. 6.371>	"flumina nulla tamen, siccis tunc faucibus ipsos "
<coripp. johann. 6.372>	"impressant flores, fucisque ardentia tingunt "
<coripp. johann. 6.373>	"ora, nouis epulisque famem uiridantibus implent, "
<coripp. johann. 6.374>	nec tolerare queunt. captato tempore noctis 
<coripp. johann. 6.375>	"innumeri redeunt. se alii sparsere per arua, "
<coripp. johann. 6.376>	pabula dum quaerunt. alii pro fontibus errant. 
<coripp. johann. 6.377>	"saeua fames alios diuertere terga coegit, "
<coripp. johann. 6.378>	cunctaque destituunt contempti signa magistri. 
<coripp. johann. 6.379>	castra locat ductor monstrati ad fluminis undam. 
<coripp. johann. 6.380>	incubuit ripis sitiens Romana iuuentus 
<coripp. johann. 6.381>	et liquidis solatur aquis. huc undique miles 
<coripp. johann. 6.382>	confluit ad latices et dulcia flumina potat. 
<coripp. johann. 6.383>	panis inops tondet flores herbasque uirentes. 
<coripp. johann. 6.384>	his cupiunt satiare famem. mandata per urbes 
<coripp. johann. 6.385>	"litoreas dux ire iubet, deducere puppes "
<coripp. johann. 6.386>	uectantes alimenta suis. pro tristia fata ! 
<coripp. johann. 6.387>	aduersos habuere Notos. fors dura negauit 
<coripp. johann. 6.388>	puppibus aequoreas uelis transire per undas. 
<coripp. johann. 6.389>	proxima seiunxit. sed tunc male fida Latinis 
<coripp. johann. 6.390>	Vrceliana manus Romanis addita fatis. 
<coripp. johann. 6.391>	Astrices illis longo iam tempore terris 
<coripp. johann. 6.392>	"horrentes habuere domos, gens aspera bellis "
<coripp. johann. 6.393>	et numerosa uiris multosque illaesa per annos. 
<coripp. johann. 6.394>	haec ubi persentit uenientis signa Iohannis 
<coripp. johann. 6.395>	"finibus esse suis, aduentu territa primo "
<coripp. johann. 6.396>	mittere legatos humilis pro pace cucurrit. 
<coripp. johann. 6.397>	accipit hos placidus media in tentoria ductor. 
<coripp. johann. 6.398>	"poscentes ueniam, pacem gentique salutem "
<coripp. johann. 6.399>	"summissi fudere preces. ' tua, maxime rector, "
<coripp. johann. 6.400>	fama potens animique uigor uirtusque fidesque 
<coripp. johann. 6.401>	anteuolans gentes pariter conterruit omnes 
<coripp. johann. 6.402>	et gratas ad iura trahit. ceruice reflexa 
<coripp. johann. 6.403>	"subicit ipsa tuis sese, fortissime, iussis "
<coripp. johann. 6.404>	Astricum gens clara uirum. tua foedera patres 
<coripp. johann. 6.405>	gentis amant optantque simul : seruire uolentes 
<coripp. johann. 6.406>	"ad iuga colla parant. poscentibus, inclite, parce. "
<coripp. johann. 6.407>	oramus pacem et placidam post bella quietem'. 
<coripp. johann. 6.408>	has inter uoces ignari murmura uulgi 
<coripp. johann. 6.409>	in castris sonuere ducis. 'quonam usque necabit 
<coripp. johann. 6.410>	agmina multa fames ? uitae spes nulla salusque. 
<coripp. johann. 6.411>	conterimur miseranda manus'. ductoris ut aures 
<coripp. johann. 6.412>	"contigit ille sonus, grauiter commotus in aurem "
<coripp. johann. 6.413>	sic Recinari ait. 'infaustas nunc arce querelas 
<coripp. johann. 6.414>	militis ignaui. quaenam dementia cordis 
<coripp. johann. 6.415>	praecipitat miseras confusa mente cateruas ? 
<coripp. johann. 6.416>	"cernunt legatos. poscunt mea foedera gentes, "
<coripp. johann. 6.417>	stant humiles precibusque rogant. hi nostra retexunt 
<coripp. johann. 6.418>	intima secretumque malum. pro pessima uentrem 
<coripp. johann. 6.419>	turba colens ritu pecudum uel more ferarum'! 
<coripp. johann. 6.420>	ilicet egrediens placidis celer omnia uerbis 
<coripp. johann. 6.421>	"murmura compressit, referens praecepta magistri. "
<coripp. johann. 6.422>	"postquam facta quies, legatis gnauior ipse "
<coripp. johann. 6.423>	ductor ait. 'noster quas nunc exercitus iras 
<coripp. johann. 6.424>	"fuderit, audistis. cupidus fera proelia miles "
<coripp. johann. 6.425>	"per gentem transire parat, sed nostra potestas "
<coripp. johann. 6.426>	parcere subiectis semper studet. arma tenentes 
<coripp. johann. 6.427>	"conterimus populos, humiles ascimus amicos. "
<coripp. johann. 6.428>	"ite, uiri. si certa fides mea foedera poscit, "
<coripp. johann. 6.429>	"tradite uestra meis natorum pignora castris, "
<coripp. johann. 6.430>	et pacem retinete meam. genus omne manebit 
<coripp. johann. 6.431>	securum Astricum nostro sub principe pollens'. 
<coripp. johann. 6.432>	haec fatus donis onerat. seruire fatentur 
<coripp. johann. 6.433>	"Romano imperio, natos pro pignore pacis "
<coripp. johann. 6.434>	polliciti praestare suos. uirtute Latinos 
<coripp. johann. 6.435>	et probitate probant. laudant uiresque fidemque 
<coripp. johann. 6.436>	principis atque ducis. composta pace recedunt. 
<coripp. johann. 6.437>	at procul in campos squalentes fessus Ilaguas 
<coripp. johann. 6.438>	"errabat sitiens, nec tantos ferre labores "
<coripp. johann. 6.439>	iam poterat duramque famem. uia nulla salutis 
<coripp. johann. 6.440>	"et nullum monstratur iter. post terga Johannes, "
<coripp. johann. 6.441>	in faciem nimius solis calor undique genti 
<coripp. johann. 6.442>	mors erat ante oculos. nec tendere rectum 
<coripp. johann. 6.443>	nec potis est reuocare gradum. confusa periclis 
<coripp. johann. 6.444>	anxia turba gemit. mortem orant. ire retrorsum 
<coripp. johann. 6.445>	"persuasit fortuna nocens, gentisque nefandae "
<coripp. johann. 6.446>	infaustum diuertit iter. redit improba Martis 
<coripp. johann. 6.447>	"Syrtica sorte manus, telis non proelia poscens "
<coripp. johann. 6.448>	sed dubiam temptare fugam. explorator ubique 
<coripp. johann. 6.449>	"Romanus currebat eques, mistusque Latinis "
<coripp. johann. 6.450>	"fidus erat Mazax, pariter uestigia gentis "
<coripp. johann. 6.451>	"inquirens, qua parte forent. nec fama nec ullus "
<coripp. johann. 6.452>	"proximus hostis erat, tecta cum nocte repente "
<coripp. johann. 6.453>	"ardentes uidere focos, dubiique uolutant, "
<coripp. johann. 6.454>	Astricesne forent an retro uersus Ilaguas. 
<coripp. johann. 6.455>	fluctibus Oceani nigros Aurora iugales 
<coripp. johann. 6.456>	"tristior extollens radios tendebat in axem, "
<coripp. johann. 6.457>	luctificum Titana trahens et fata ferentes 
<coripp. johann. 6.458>	"impia solis equos. abscondunt nubila cursus, "
<coripp. johann. 6.459>	obscuratque diem squalenti lumine Phoebus. 
<coripp. johann. 6.460>	nuntius ecce uolans retulit sub nocte silenti 
<coripp. johann. 6.461>	se procul a fossis late uidisse suorum 
<coripp. johann. 6.462>	"innumeros lucere focos, seu fessus Ilaguas "
<coripp. johann. 6.463>	"conuersus post terga redit, seu proxima tendit "
<coripp. johann. 6.464>	Astricum gens castra locis. manifesta relatu 
<coripp. johann. 6.465>	non fuerat uox illa. suo dum pectore ductor 
<coripp. johann. 6.466>	perquirit sollers angusto tempore causas 
<coripp. johann. 6.467>	"et stupet in dubiis, ueniens super ecce repente "
<coripp. johann. 6.468>	"Cusina fidus adest multa stipante caterua, "
<coripp. johann. 6.469>	atque duci sic laetus ait. 'fugitiuus Ilaguas 
<coripp. johann. 6.470>	"hic furtim transire parat defectus inermis, "
<coripp. johann. 6.471>	"languida castra mouens. tempus uenit û arripe signa, "
<coripp. johann. 6.472>	maxime ductorum û fessam modo perdere gentem. 
<coripp. johann. 6.473>	namque est militiae facilis labor. amnis opacus 
<coripp. johann. 6.474>	"alluit umbriferas uiridanti margine ripas, "
<coripp. johann. 6.475>	arboribus saeptus uariis et arundine glauca. 
<coripp. johann. 6.476>	huc gentes tendunt. primi ueniamus ad undam 
<coripp. johann. 6.477>	atque omnes teneamus aquas'. placuere loquentis 
<coripp. johann. 6.478>	uerba uiri populo. ductor tamen ire uetabat 
<coripp. johann. 6.479>	defessi retinens iamdudum murmura uulgi 
<coripp. johann. 6.480>	pectore sollicito. sed quis praecepta iubentis 
<coripp. johann. 6.481>	certa dei superare queat uel sistere contra ? 
<coripp. johann. 6.482>	castra mouens ductor comptas iubet ire cohortes 
<coripp. johann. 6.483>	per numeros turmasque suas. tunc puluis in altum 
<coripp. johann. 6.484>	conglomerat nubes atque aethera turbat harenis. 
<coripp. johann. 6.485>	"infandum carpebat iter, collesque malignos "
<coripp. johann. 6.486>	tristis et infaustos monstrabat Gallica campos. 
<coripp. johann. 6.487>	conscendens Titan altum flammabat Olympum 
<coripp. johann. 6.488>	"curribus igniferis, medium cum fluminis alueum "
<coripp. johann. 6.489>	alternae posuere acies. sed Syrticus hostis 
<coripp. johann. 6.490>	"continuit terrore gradum, retroque reuertens "
<coripp. johann. 6.491>	"deseruit ripas, optataque flumina liquit. "
<coripp. johann. 6.492>	"praecipit hic ductor fossas et castra locari, "
<coripp. johann. 6.493>	ac Martem differre mora pugnamque sequenti 
<coripp. johann. 6.494>	luce mouere parans labentia flumina tantum 
<coripp. johann. 6.495>	et sumptis latices iussit defendere telis. 
<coripp. johann. 6.496>	"utile consilium, si tunc Romana iubentis "
<coripp. johann. 6.497>	implesset praecepta manus. miserabile fatum 
<coripp. johann. 6.498>	audaces dedit esse uiros. passimque iuuentus 
<coripp. johann. 6.499>	"per campos diffusa ruit, primique lacessunt "
<coripp. johann. 6.500>	"agmina prima uiri. concurrunt ordine nullo, "
<coripp. johann. 6.501>	non acie compti solito clamore Latini. 
<coripp. johann. 6.502>	non tuba belligeros cecinit clangore tumultus 
<coripp. johann. 6.503>	"praeceptis contacta ducis, non ardua pugnae "
<coripp. johann. 6.504>	"signa locis statuere suis. incompta per hostes, "
<coripp. johann. 6.505>	"heu, male fisa manus fatis currebat iniquis. "
<coripp. johann. 6.506>	territa cesserunt primo certamine retro 
<coripp. johann. 6.507>	"agmina Marmaridum. sequitur Romana iuuentus, "
<coripp. johann. 6.508>	aspera non densis permiscens proelia telis. 
<coripp. johann. 6.509>	corpora certamen fugientum conserit hastis 
<coripp. johann. 6.510>	"per campos Latiaris eques, figitque premitque, "
<coripp. johann. 6.511>	et subigit uictos inter timor ire camelos. 
<coripp. johann. 6.512>	at procul armipotens munibat signa Iohannes 
<coripp. johann. 6.513>	"ordine cuncta suo, fossasque et castra locari "
<coripp. johann. 6.514>	"praecipiens, seruandam tantum ob fluminis undam "
<coripp. johann. 6.515>	rectores iuuenum fort es pugnare iubebat. 
<coripp. johann. 6.516>	composuere acies. dextrum latus ipse tenebat 
<coripp. johann. 6.517>	"Cusina, Massylis saeptus telisque Latinis, "
<coripp. johann. 6.518>	"Fronimuth hunc iuxta, Romanis fortis in armis, "
<coripp. johann. 6.519>	"et dux ille potens, felici nomine comptus "
<coripp. johann. 6.520>	"ductoris, senior, felix non sorte, Iohannes, "
<coripp. johann. 6.521>	"at laeuum tenuere latus Putzintulus ingens, "
<coripp. johann. 6.522>	Geisirith arcitenens et celsis Sinduit armis. 
<coripp. johann. 6.523>	ipse loco medius ductorum maximus auctor 
<coripp. johann. 6.524>	"stabat, et in cassum socios sermone monebat, "
<coripp. johann. 6.525>	iam fato incumbente graui. quem Tarasis ante 
<coripp. johann. 6.526>	condensas peditum cingens umbone phalanges 
<coripp. johann. 6.527>	"ueloci uolitabat equo, turmasque parabat. "
<coripp. johann. 6.528>	"nuntius interea uenit celer ecce magistro, "
<coripp. johann. 6.529>	turbatos hostes referens iam uicta per agros 
<coripp. johann. 6.530>	uertere terga fuga. sed non his uocibus illum 
<coripp. johann. 6.531>	consilio iuuenis ualuit depellere iusto. 
<coripp. johann. 6.532>	mens immota fuit. sed non sic iussa tremendi 
<coripp. johann. 6.533>	nunc uoluere dei. cunctantem bella subire 
<coripp. johann. 6.534>	"armigeri suasere ducem, fortissimus olim "
<coripp. johann. 6.535>	"Ariarith et Ziper melior, duo maxima belli "
<coripp. johann. 6.536>	"fulmina, Massylae quos tunc tremuere phalanges, "
<coripp. johann. 6.537>	"et uirtute pares, et fatis compar uterque. "
<coripp. johann. 6.538>	"tunc Ziper sic orsus ait. 'succurre Latinis, "
<coripp. johann. 6.539>	maxime ductorum. socii fera proelia campis 
<coripp. johann. 6.540>	"miscent, sed denso rari turbantur ab hoste, "
<coripp. johann. 6.541>	imprimit hos numerus. socios in bella sequamur. 
<coripp. johann. 6.542>	arma cape et succurre tuis'. hic fortis amore 
<coripp. johann. 6.543>	"Ariarith exarsit pugnae, cogitque morantem "
<coripp. johann. 6.544>	signa mouere ducem. fidi qua uoce ministri 
<coripp. johann. 6.545>	ductoris compulsi animi. gemit horrida cantu 
<coripp. johann. 6.546>	"bucina letifero, turmasque in proelia cogit. "
<coripp. johann. 6.547>	"it bene compta manus frustra, quia fata premebant. "
<coripp. johann. 6.548>	"sic placitum tibi, summe pater, cum laedere uelles "
<coripp. johann. 6.549>	"peccantes Libyae populos, delicta fuere "
<coripp. johann. 6.550>	tanti causa mali. fuerat non culpa regentis. 
<coripp. johann. 6.551>	Carcasan longe glomerari puluere nubem 
<coripp. johann. 6.552>	"prospiciens proprium Nasamon ciet impiger agmen, "
<coripp. johann. 6.553>	talibus et dictis trepidantia pectora firmat. 
<coripp. johann. 6.554>	"'indomitae gentes, quarum me cognita uirtus "
<coripp. johann. 6.555>	"Romanas acies armis temptare suasit, "
<coripp. johann. 6.556>	"haec est illa dies, uobis qua corniger Ammon "
<coripp. johann. 6.557>	promisit fatale solum. nunc ite per hostes 
<coripp. johann. 6.558>	intrepidi. telis patrias modo pandite laudes. 
<coripp. johann. 6.559>	"quisque manu pugnate truces, et fidite fatis. "
<coripp. johann. 6.560>	"numina magna iuuant. dabitur uictoria uobis, "
<coripp. johann. 6.561>	"credite, certa, uiri. turpem remouete pauorem, "
<coripp. johann. 6.562>	et solitas uires animosque in proelia ferte'. 
<coripp. johann. 6.563>	uix ea Carcasan : clamor per castra cucurrit 
<coripp. johann. 6.564>	"Syrtica terrificus, saeuo crepitante tumultu. "
<coripp. johann. 6.565>	Marmaridae fremuere acies. sors dura furores 
<coripp. johann. 6.566>	"incitat, et saeuas stimulat Bellona cateruas, "
<coripp. johann. 6.567>	barbara sanguineo compellens terga flagello. 
<coripp. johann. 6.568>	tunc rabie fera corda tument. iam linquere castra 
<coripp. johann. 6.569>	"coeperat innumerus sonipes, camposque tenebat. "
<coripp. johann. 6.570>	amnis erat medius bellorum fraudibus aptus 
<coripp. johann. 6.571>	Massylisque dolis. densum nemus impedit arma 
<coripp. johann. 6.572>	frondibus implicitis. steriles tenuere myricae 
<coripp. johann. 6.573>	inuisas ualles foliisque oleaster amaris. 
<coripp. johann. 6.574>	"Marmaridae hic acies, acies in parte Latinae "
<coripp. johann. 6.575>	"aduersa stabant, et tristia bella ciebant. "
<coripp. johann. 6.576>	militis arma nemus ferrumque uolatile ramis 
<coripp. johann. 6.577>	"impedit oppositis, tenuis nec transit arundo "
<coripp. johann. 6.578>	"praeualida compulsa manu, nec flectit in hostes "
<coripp. johann. 6.579>	"uber equum domitor, longo nec ludere pilo "
<coripp. johann. 6.580>	implicitus strictis miles ualet undique ramis. 
<coripp. johann. 6.581>	sollicitos locus ille duces cautumque magistrum 
<coripp. johann. 6.582>	"abstinuit bellis, aciesque stare coegit. "
<coripp. johann. 6.583>	continuere gradum. non se committere quisquam 
<coripp. johann. 6.584>	ausus in abrupta tenuit uestigia ripa. 
<coripp. johann. 6.585>	ductor adit uirtute locum 
<coripp. johann. 6.586>	armigeris temptare parans 
<coripp. johann. 6.587>	qua ualeat transire uia 
<coripp. johann. 6.588>	condensos saltus 
<coripp. johann. 6.589>	occultus Nasamon 
<coripp. johann. 6.590>	et tutum seruatur iter 
<coripp. johann. 6.591>	fida manus compressa fuga 
<coripp. johann. 6.592>	"aduentu properate feri, nec missile torsit. "
<coripp. johann. 6.593>	aduersum Nasamona uidens fugit ilicet Austro 
<coripp. johann. 6.594>	ocior et somno uisa non tardior umbra. 
<coripp. johann. 6.595>	certior ecce uolans magno tunc fama magistro 
<coripp. johann. 6.596>	"pacificos retulit iam linquere proelia Mauros, "
<coripp. johann. 6.597>	compulsos terrore graui. iussuque Iohannis 
<coripp. johann. 6.598>	auxilio Paulus sapiens et Amantius una 
<coripp. johann. 6.599>	accelerant releuare uiros. uestigia nusquam 
<coripp. johann. 6.600>	Maurorum tunc uisa. metu nec proelia Mazax 
<coripp. johann. 6.601>	"respexit fugiens, faciem nec torsit in hostem. "
<coripp. johann. 6.602>	"tunc uersi fugere duces, pauidique tribuni "
<coripp. johann. 6.603>	discedunt cuncti dimisso ad bella magistro. 
<coripp. johann. 6.604>	insequitur sparsas acies tunc uictor Ilaguas. 
<coripp. johann. 6.605>	clamor it alta petens. tunc pars inimica resoluit 
<coripp. johann. 6.606>	uallibus e ruptis per latos agmina campos. 
<coripp. johann. 6.607>	dirupto credas subito telluris hiatu 
<coripp. johann. 6.608>	surrexisse uiros. circumdant signa ruentes 
<coripp. johann. 6.609>	"hinc atque hinc, sparsosque super tot milia currunt "
<coripp. johann. 6.610>	"densa duces ; iactisque dies excluditur hastis, "
<coripp. johann. 6.611>	et campos late noctis pressere tenebrae. 
<coripp. johann. 6.612>	"dat gemitum miseranda manus, telisque cruentis "
<coripp. johann. 6.613>	per campos funduntur equi. furit impiger hostis 
<coripp. johann. 6.614>	asper et immitis. posset genus omne Latinum 
<coripp. johann. 6.615>	"illa dies una pariter quassare ruina, "
<coripp. johann. 6.616>	"ni pater omnipotens caelo miseratus ab alto, "
<coripp. johann. 6.617>	"Romanas acies tanta inter milia seruans, "
<coripp. johann. 6.618>	saluasset magni fugientes uoce Iohannis. 
<coripp. johann. 6.619>	"namque uidens socias campis desistere turmas, "
<coripp. johann. 6.620>	talibus ore tonans dictis exaggerat iras. 
<coripp. johann. 6.621>	"'si morimur, socii, si fors suprema Latinos "
<coripp. johann. 6.622>	"sorte trahit saeuisque parat prosternere bellis, "
<coripp. johann. 6.623>	"feminea cur morte cadam ? si uita superstes, "
<coripp. johann. 6.624>	"cur timidus fugiam ? frenos iam flectite, ciues. "
<coripp. johann. 6.625>	"figite signa, uiri. furias contemnite gentis, "
<coripp. johann. 6.626>	"et pugna temptate truces. aut uincimus hostes, "
<coripp. johann. 6.627>	"si deus ipse uolet ; uel, si delicta resistunt "
<coripp. johann. 6.628>	"partibus aucta meis, propria non laude caremus, "
<coripp. johann. 6.629>	dum morimur. reuocate fugam. iam stringite ferrum. 
<coripp. johann. 6.630>	"me, faciat, quod quisque uidet'. sic fatus acerbo "
<coripp. johann. 6.631>	"dentibus infremuit uultu, capulumque coruscum "
<coripp. johann. 6.632>	"corripuit, gladiumque furens ad uulnera traxit. "
<coripp. johann. 6.633>	ad uocem pars certa redit. tunc proelia surgunt 
<coripp. johann. 6.634>	"aspera, et assiduo discurrit lancea nimbo. "
<coripp. johann. 6.635>	"loricae galeaeque tonant, gemit ictibus umbo "
<coripp. johann. 6.636>	"aereus, et ruptis inter praecordia uenis "
<coripp. johann. 6.637>	purpuream fundunt animam. uirtute superbus 
<coripp. johann. 6.638>	"Ziper acerba furens ibat per tela, per hostes, "
<coripp. johann. 6.639>	Syrtica letiferis prosternens agmina telis. 
<coripp. johann. 6.640>	"et Solumuth pariter, fato sed impar uterque, "
<coripp. johann. 6.641>	pectora multorum contra uenientia longis 
<coripp. johann. 6.642>	transfodiunt contis. trepidum iecur inserit hasta 
<coripp. johann. 6.643>	corque uirum. uolucri findunt caua tempora ferro. 
<coripp. johann. 6.644>	"diripit ille caput, magnum femur amputat ille. "
<coripp. johann. 6.645>	non aliter geminos spectasses ore leones 
<coripp. johann. 6.646>	in medios saeuire greges. nunc unguibus atrox 
<coripp. johann. 6.647>	diripit hic praedam ; nunc dentibus ille cruentis 
<coripp. johann. 6.648>	"frangit molle pecus, tepidoque in sanguine gaudet. "
<coripp. johann. 6.649>	at parte ex alia Bulmitzis et Ariarith ingens 
<coripp. johann. 6.650>	Dorotisque ferox atque armiger ipse Johannes 
<coripp. johann. 6.651>	funera per latos contra uenientia campos 
<coripp. johann. 6.652>	uulnere fundebant uario. mucrone superbus 
<coripp. johann. 6.653>	"ille furit, pilo melior ualet arduus ille, "
<coripp. johann. 6.654>	"hic torquet rigidas neruo stridente sagittas, "
<coripp. johann. 6.655>	hic fremit arte potens et telis pugnat utrisque. 
<coripp. johann. 6.656>	ipse inter medios ductor mucrone coruscat 
<coripp. johann. 6.657>	"fulmineo, hostiles arcens terrore phalanges. "
<coripp. johann. 6.658>	carmine non aliter referunt per bella Gigantes 
<coripp. johann. 6.659>	"armatum tremuisse Iouem, cum fulminis ictus "
<coripp. johann. 6.660>	perderet horribiles flagranti uulnere fratres. 
<coripp. johann. 6.661>	"uinceret illa manus, ni tunc fortuna negasset "
<coripp. johann. 6.662>	successus irata suos. iam crescit iniquis 
<coripp. johann. 6.663>	innumerosa manus. peditum uenere cateruae 
<coripp. johann. 6.664>	Marmaridum. densum circumuolat undique ferrum 
<coripp. johann. 6.665>	"stipitis et grauidi robur, lapidesque minaces "
<coripp. johann. 6.666>	fulminis instar erant. latet atro puluere campus : 
<coripp. johann. 6.667>	uix sua tela potest pressus iam cernere miles. 
<coripp. johann. 6.668>	"obnixus ductor contra omnia tela resistit, "
<coripp. johann. 6.669>	uertere terga uetans. magno impendente tumultu 
<coripp. johann. 6.670>	armigeri cecidere duo : cadit Ariarith ingens 
<coripp. johann. 6.671>	"missile non uno, et centum per uulnera Ziper "
<coripp. johann. 6.672>	magnanimus. durus uenientis comminus ictus 
<coripp. johann. 6.673>	ductoris transfixit equum. quod missile dextra 
<coripp. johann. 6.674>	acris equi rapiens fortis de corpore ductor 
<coripp. johann. 6.675>	fregit et in faciem furibundus dirigit hostis. 
<coripp. johann. 6.676>	hic fusos socios et iam sua uulnera cernens 
<coripp. johann. 6.677>	infremuit ductor. tunc se super ardua terga 
<coripp. johann. 6.678>	"composuit sublatus equi, uultuque minaci "
<coripp. johann. 6.679>	terribilis densum dirupit concitus agmen. 
<coripp. johann. 6.680>	efficit ense uias inimica per agmina ductor 
<coripp. johann. 6.681>	cum sociis. acies pulsae terrore magistri 
<coripp. johann. 6.682>	"post tergum redeunt. spatium sibi uindicat heros, "
<coripp. johann. 6.683>	"atque suis iter in medios tunc dirigit hostes, "
<coripp. johann. 6.684>	"disponens per signa uiros, arcetque sagittis "
<coripp. johann. 6.685>	Massylas acies. nulli temptare furentem 
<coripp. johann. 6.686>	"iam potuere uiri. sequitur quicunque magistrum, "
<coripp. johann. 6.687>	uulnera conuerso redeuntia suscipit arcu. 
<coripp. johann. 6.688>	aduersus quis forte petit : per pectus anhelum 
<coripp. johann. 6.689>	longius erecta transfixus funditur hasta. 
<coripp. johann. 6.690>	"qui lateri iungunt, iaculis uolitantibus acres "
<coripp. johann. 6.691>	"dant animas, utrumque latus diffindit arundo. "
<coripp. johann. 6.692>	tunc metuens Nasamon ductoris iungere signis 
<coripp. johann. 6.693>	"cessat, et in latos feruens indagine campos "
<coripp. johann. 6.694>	"spargit equos, illosque necat, qui signa fugaces "
<coripp. johann. 6.695>	"deseruere, uiros, et primi Martis acerbas "
<coripp. johann. 6.696>	"extimuere minas, ac uersi terga dedere. "
<coripp. johann. 6.697>	"dux erat egregius, ductoris nomine fulgens, "
<coripp. johann. 6.698>	"nec uirtute minor, Romanis clarus in armis. "
<coripp. johann. 6.699>	hunc procul ut ductor fugientem proelia latis 
<coripp. johann. 6.700>	"prospexit campis, tali sic uoce secutus. "
<coripp. johann. 6.701>	"'haec est uestra fides ? sic proelia mouimus', inquit, "
<coripp. johann. 6.702>	'ut pereat Romana manus ? nunc deseris arma ? 
<coripp. johann. 6.703>	"quo ruis, infelix ? per te miseranda iuuentus "
<coripp. johann. 6.704>	famaque nostra perit'. ductoris uocibus ille 
<coripp. johann. 6.705>	"erubuit, durisque dolor simul ossibus arsit "
<coripp. johann. 6.706>	tunc pudor infaustus gentes spectare sequaces 
<coripp. johann. 6.707>	"impulit, hostiles cupientem rumpere turmas "
<coripp. johann. 6.708>	urguebat mors saeua uirum. defendere certat 
<coripp. johann. 6.709>	"oppressos socios. uictor iam sternitur hostis, "
<coripp. johann. 6.710>	"eripitur uictus, mutantur fata cadentum. "
<coripp. johann. 6.711>	audentem fors prima iuuat. iam caede superbus 
<coripp. johann. 6.712>	"perfurit, et uariis prosternit corpora fatis. "
<coripp. johann. 6.713>	mater ut Hyrcanos catulis furit orba per agros 
<coripp. johann. 6.714>	"tigris anhela suis, raptos quos forte cubili "
<coripp. johann. 6.715>	Caucasio subtraxit eques û spectacula Persis 
<coripp. johann. 6.716>	"regibus ille ferens, ferrata calce fatigat "
<coripp. johann. 6.717>	cornipedem pauidus û similis tunc illa marito 
<coripp. johann. 6.718>	"et leuior Zephyro, teneros dolet aspera fetus "
<coripp. johann. 6.719>	atque uolat : sic dux populis concurrere certat. 
<coripp. johann. 6.720>	"hic rapit ense caput morientis, missile torquens "
<coripp. johann. 6.721>	"eminus hunc sternit, ualido per pectora conto "
<coripp. johann. 6.722>	percutit hunc ? minitans tremula transuerberat hasta 
<coripp. johann. 6.723>	alterius clipeum pariter palmamque latusque. 
<coripp. johann. 6.724>	ille femur moriens despectat uulnere raptum 
<coripp. johann. 6.725>	"parte cadens, iuxtaque dolet sua membra superstes. "
<coripp. johann. 6.726>	"saucius ille iacet, casu confractus equino, "
<coripp. johann. 6.727>	confossusque super sonipes. cruor emicat alte 
<coripp. johann. 6.728>	"spumeus, et tepidis currens miscetur harenis. "
<coripp. johann. 6.729>	"mille modis feruens spargebat uulnera uictor, "
<coripp. johann. 6.730>	fortuna praebente uias. iam lassus anhelans 
<coripp. johann. 6.731>	fumat equus cursusque negat. Maurusia crescit 
<coripp. johann. 6.732>	"adueniens acies, Camalusque Cerausque sequuntur "
<coripp. johann. 6.733>	Stontans atque ferox. ingens exercitus hostem 
<coripp. johann. 6.734>	"ambit, et anterior conturbat lancea campos "
<coripp. johann. 6.735>	densa uolans. iaculis clipeus uenientibus obstans 
<coripp. johann. 6.736>	"aere gemit raucumque tonat. clamoribus instant, "
<coripp. johann. 6.737>	conturbantque uirum. fixus contexitur umbo 
<coripp. johann. 6.738>	missilibus densis. ipso iam tegmine subter 
<coripp. johann. 6.739>	"pondere telorum premitur, fessumque fatigat "
<coripp. johann. 6.740>	"silua grauis, turbaque superueniente laborat. "
<coripp. johann. 6.741>	paulatim excedens uicinas litoris oras 
<coripp. johann. 6.742>	"arte petit, dextrumque latus subuindicat undis "
<coripp. johann. 6.743>	"aequoreis, laeuum gradiens umbone tuetur "
<coripp. johann. 6.744>	tergaque. tunc telis faciem defendit iterque. 
<coripp. johann. 6.745>	ut leo uenantum trepida uallante corona 
<coripp. johann. 6.746>	"impauidus uirtute fremit, rictuque tremendo "
<coripp. johann. 6.747>	"murmura conuoluit saeuus, dum concutit iras "
<coripp. johann. 6.748>	erecta uirtute furens ; nec currere contra 
<coripp. johann. 6.749>	"est animus uirtusue uiris, sed uocibus hostem "
<coripp. johann. 6.750>	et tantum iniectis pertemptant longius hastis : 
<coripp. johann. 6.751>	"non secus ille furens turbis compressus abibat, "
<coripp. johann. 6.752>	litora curua tenens clipeoque hastilia uitans. 
<coripp. johann. 6.753>	"est locus in mediis longe praeruptus harenis, "
<coripp. johann. 6.754>	fluminis in morem pelagi quem margine fluctus 
<coripp. johann. 6.755>	"alluit, atque undis agros concludit amaris, "
<coripp. johann. 6.756>	egrediens. quibus alga locis limusque relabens 
<coripp. johann. 6.757>	atque altum tremulo putret sub gurgite caenum. 
<coripp. johann. 6.758>	"hnc ubi peruenit, nigras equus horruit algas "
<coripp. johann. 6.759>	et pauidus post terga redit. tunc naribus afflans 
<coripp. johann. 6.760>	"erexit geminas (signum formidinis) aures, "
<coripp. johann. 6.761>	"datque latus, fumatque ferox, oculosque retorquet "
<coripp. johann. 6.762>	"prospiciens, nec dirum audet temptare periclum. "
<coripp. johann. 6.763>	finierat spatium uitaeque uiaeque repugnans 
<coripp. johann. 6.764>	"dux, heu, magnanimus. sequitur clamoribus hostis "
<coripp. johann. 6.765>	densus agens turbansque uirum. tunc calce frequenti 
<coripp. johann. 6.766>	pulsat equum geminans et magnos concutit armos. 
<coripp. johann. 6.767>	"extulit impulsus sonipes, cursuque negatam "
<coripp. johann. 6.768>	"temptat adire uiam, absorptusque uoragine mersit "
<coripp. johann. 6.769>	"ipse cadens, dominumque super gluttiuit hiatu "
<coripp. johann. 6.770>	"terra nefanda fero, rapuitque ex hoste receptum "
<coripp. johann. 6.771>	"suscipiens fortuna uirum, ne staret inermis "
<coripp. johann. 6.772>	"aut humilis precibusque rogans, tribuitque sepulcrum, "
<coripp. johann. 6.773>	 ne nudum in Libycis iacuisset corpus harenis. <coripp. johann. 7.1>	Interea ductor munitis agmine signis 
