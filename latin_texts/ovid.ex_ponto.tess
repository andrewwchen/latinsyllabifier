<ov. pont. 1.1.1>	Naso Tomitanae iam non novus incola terrae
<ov. pont. 1.1.2>	hoc tibi de Getico litore mittit opus. 
<ov. pont. 1.1.3>	si vacat, hospitio peregrinos. Brute, libellos
<ov. pont. 1.1.4>	excipe, dumque aliquo, quolibet abde loco. 
<ov. pont. 1.1.5>	 publica non audent intra  monimenta venire,
<ov. pont. 1.1.6>	ne suus hoc illis clauserit auctor iter.
<ov. pont. 1.1.7>	a! quotiens dixi "certe nil turpe docetis:
<ov. pont. 1.1.8>	ite, patet castis versibus ille locus! 
<ov. pont. 1.1.9>	non tamen accedunt, sed, ut aspicis ipse, latere
<ov. pont. 1.1.10>	 sub Lare privato tutius esse putant, 
<ov. pont. 1.1.11>	quaeris ubi hos possis nullo componere laeso?
<ov. pont. 1.1.12>	qua steterant Artes, pars vacat illa tibi. 
<ov. pont. 1.1.13>	Quid  veniant, novitate roges fortasse sub ipsa.
<ov. pont. 1.1.14>	accipe, quodcumque est, dummodo non sit amor.
<ov. pont. 1.1.15>	 invenies, quamvis non est miserabilis index,
<ov. pont. 1.1.16>	non minus hoc illo triste, quod ante dedi.
<ov. pont. 1.1.17>	rebus idem, titulo differt; et epistula cui sit
<ov. pont. 1.1.18>	non occultato nomine missa docet. 
<ov. pont. 1.1.19>	nec vos hoc vultis, sed nec prohibere potestis,
<ov. pont. 1.1.20>	Musaque ad invitos officiosa venit.
<ov. pont. 1.1.21>	quicquid id est, adiunge meis. nihil impedit ortos
<ov. pont. 1.1.22>	exule servatis legibus urbe frui.
<ov. pont. 1.1.23>	quod metuas non est. Antoni scripta leguntur,
<ov. pont. 1.1.24>	doctus et in promptu scrinia  Brutus habet.
<ov. pont. 1.1.25>	 nec me nominibus furiosus confero tantis:
<ov. pont. 1.1.26>	saeva deos contra non tamen arma tuli. 
<ov. pont. 1.1.27>	denique Caesareo, quod non desiderat ipse,
<ov. pont. 1.1.28>	non caret e nostris ullus honore liber, 
<ov. pont. 1.1.29>	si dubitas de me, laudes admitte deorum,
<ov. pont. 1.1.30>	et carmen dempto nomine sume meum. 
<ov. pont. 1.1.31>	adiuvat in bello pacatae ramus olivae :
<ov. pont. 1.1.32>	proderit auctorem pacis habere nihil? 
<ov. pont. 1.1.33>	eum foret Aeneae cervix subiecta parenti,
<ov. pont. 1.1.34>	dicitur ipsa viro flamma dedisse viam:
<ov. pont. 1.1.35>	 fert liber Aeneaden, et non iter omne patebit?
<ov. pont. 1.1.36>	at patriae pater hic, ipsius ille fuit. 
<ov. pont. 1.1.37>	ecquis ita est audax, ut limine cogat abire
<ov. pont. 1.1.38>	iactantem Pharia tinnula sistra manu? 
<ov. pont. 1.1.39>	ante deum Matrem cornu tibicen adunco
<ov. pont. 1.1.40>	cum canit, exiguae quis stipis aera negat? 
<ov. pont. 1.1.41>	scimus ab imperio fieri nil tale Dianae :
<ov. pont. 1.1.42>	unde tamen vivat, vaticinator habet, 
<ov. pont. 1.1.43>	ipsa movent animos superorum numina nostros,
<ov. pont. 1.1.44>	turpe nec est tali credulitate capi.
<ov. pont. 1.1.45>	 en ego pro sistro Phrygiique foramine buxi
<ov. pont. 1.1.46>	gentis Iuleae nomina sancta fero.
<ov. pont. 1.1.47>	vaticinor moneoque. locum date sacra ferenti!
<ov. pont. 1.1.48>	non mihi, sed magno noscitur ille deo.
<ov. pont. 1.1.49>	nec quia vel merui vel sensi principis iram,
<ov. pont. 1.1.50>	a nobis ipsum  nolle putate coli.
<ov. pont. 1.1.51>	vidi ego linigerae  numen violasse fatentem
<ov. pont. 1.1.52>	Isidis Isiacos ante sedere focos, 
<ov. pont. 1.1.53>	alter, ob huic similem privatus lumine culpam,
<ov. pont. 1.1.54>	clamabat media se meruisse via.
<ov. pont. 1.1.55>	 talia caelestes fieri praeconia gaudent,
<ov. pont. 1.1.56>	ut sua quid valeant numina teste probent. 
<ov. pont. 1.1.57>	saepe levant poenas ereptaque lumina reddunt,
<ov. pont. 1.1.58>	eum bene peccati paenituisse vident. 
<ov. pont. 1.1.59>	paenitet, o! si quid miserorum creditur ulli,
<ov. pont. 1.1.60>	paenitet, et facto torqueor ipse meo.
<ov. pont. 1.1.61>	cumque sit exilium, magis est mihi culpa dolori;
<ov. pont. 1.1.62>	estque pati poenam, quam meruisse, minus,
<ov. pont. 1.1.63>	ut mihi di faveant, quibus est manifestior ipse,
<ov. pont. 1.1.64>	poena potest demi, culpa perennis erit.
<ov. pont. 1.1.65>	 mors faciet certe, ne sim, cum venerit, exul:
<ov. pont. 1.1.66>	ut  non peccarim mors quoque non faciet, 
<ov. pont. 1.1.67>	non igitur mirum, si mens mea tabida facta
<ov. pont. 1.1.68>	de nive manantis more liquescit aquae, 
<ov. pont. 1.1.69>	estur ut occulta vitiata teredine navis,
<ov. pont. 1.1.70>	aequorei scopulos ut cavat unda salis,
<ov. pont. 1.1.71>	roditur ut scabra positum robigine ferrum
<ov. pont. 1.1.72>	conditus ut tineae carpitur ore liber,
<ov. pont. 1.1.73>	sic mea perpetuos curarum pectora morsus,
<ov. pont. 1.1.74>	fine quibus nullo conficiantur, habent.
<ov. pont. 1.1.75>	 nec prius hi mentem stimuli quam vita relinquet,
<ov. pont. 1.1.76>	quique dolet, citius quam dolor ipse, cadet.
<ov. pont. 1.1.77>	hoc mihi si superi, quorum sumus omnia, credent,
<ov. pont. 1.1.78>	forsitan exigua dignus habebor ope,
<ov. pont. 1.1.79>	inque locum Scythico vacuum mutabor ab arcu.
<ov. pont. 1.1.80>	 plus isto, duri, si precer, oris ero."

<ov. pont. 1.2.1>	Maxime, qui tanti mensuram nominis imples,
<ov. pont. 1.2.2>	et geminas animi nobilitate genus,
<ov. pont. 1.2.3>	qui nasci ut posses, quamvis cecidere trecenti,
<ov. pont. 1.2.4>	non omnes Fabios abstulit una dies,
<ov. pont. 1.2.5>	forsitan haec a quo mittatur epistula quaeras,
<ov. pont. 1.2.6>	quisque loquar tecum, certior esse velis, 
<ov. pont. 1.2.7>	ei mihi, quid faciam? vereor ne nomine lecto
<ov. pont. 1.2.8>	durus et aversa cetera mente legas. 
<ov. pont. 1.2.9>	videris.  audebo  tibi me scripsisse fateri
<ov. pont. 1.2.10>	  
<ov. pont. 1.2.11>	qui, cum me poena dignum graviore fuisse
<ov. pont. 1.2.12>	confitear, possum vix graviora pati. 
<ov. pont. 1.2.13>	hostibus in mediis interque pericula versor,
<ov. pont. 1.2.14>	tamquam cum patria pax sit adempta mihi:
<ov. pont. 1.2.15>	 qui, mortis saevo geminent ut vulnere causas,
<ov. pont. 1.2.16>	omnia vipereo spicula felle linunt. 
<ov. pont. 1.2.17>	his eques instructus perterrita moenia lustrat
<ov. pont. 1.2.18>	more lupi clausas circumeuntis oves: 
<ov. pont. 1.2.19>	et  semel intentus nervo levis arcus equino
<ov. pont. 1.2.20>	vincula semper habens inresoluta manet.
<ov. pont. 1.2.21>	tecta rigent fixis veluti velata  sagittis,
<ov. pont. 1.2.22>	portaque vix firma summovet arma sera.
<ov. pont. 1.2.23>	adde loci faciem nec fronde nec arbore tecti, 
<ov. pont. 1.2.24>	et quod iners hiemi continuatur hiems.
<ov. pont. 1.2.25>	 hic me pugnantem cum frigore cumque sagittis
<ov. pont. 1.2.26>	eumque meo fato quarta fatigat hiems, 
<ov. pont. 1.2.27>	fine carent lacrimae, nisi cum stupor obstitit illis:
<ov. pont. 1.2.28>	et similis morti pectora torpor habet, 
<ov. pont. 1.2.29>	felicem Nioben, quamvis tot funera vidit,
<ov. pont. 1.2.30>	quae posuit sensum saxea facta malis!
<ov. pont. 1.2.31>	vos quoque felices, quarum clamantia fratrem
<ov. pont. 1.2.32>	cortice velavit populus ora novo!
<ov. pont. 1.2.33>	ille ego sum, lignum qui non admittar in ullum:
<ov. pont. 1.2.34>	ille ego sum, frustra qui lapis esse velim.
<ov. pont. 1.2.35>	 ipsa Medusa oculis veniat licet obvia nostris,
<ov. pont. 1.2.36>	amittet vires ipsa Medusa suas.
<ov. pont. 1.2.37>	vivimus ut numquam sensu careamus amaro,
<ov. pont. 1.2.38>	et gravior longa fit mea poena mora. 
<ov. pont. 1.2.39>	sic inconsumptum Tityi semperque renascens
<ov. pont. 1.2.40>	non perit, ut possit saepe perire, iecur.
<ov. pont. 1.2.41>	at, puto, cum requies medicinaque publica curae
<ov. pont. 1.2.42>	somnus adest, solitis nox venit orba malis, 
<ov. pont. 1.2.43>	somnia me terrent veros imitantia casus,
<ov. pont. 1.2.44>	et vigilant sensus in mea damna mei.
<ov. pont. 1.2.45>	 aut ego Sarmaticas videor vitare sagittas,
<ov. pont. 1.2.46>	aut dare captivas ad fera vincla manus,
<ov. pont. 1.2.47>	aut ubi decipior melioris imagine somni,
<ov. pont. 1.2.48>	aspicio patriae tecta relicta meae.
<ov. pont. 1.2.49>	et modo vobiscum, quos sum veneratus, amici,
<ov. pont. 1.2.50>	et modo cum cara coniuge multa loquor.
<ov. pont. 1.2.51>	sic ubi percepta est brevis et non vera voluptas,
<ov. pont. 1.2.52>	peior ab admonitu fit status iste boni. 
<ov. pont. 1.2.53>	sive dies igitur caput hoc miserabile cernit,
<ov. pont. 1.2.54>	sive pruinosi Noctis aguntur equi,
<ov. pont. 1.2.55>	sic mea perpetuis liquefiunt  pectora curis,
<ov. pont. 1.2.56>	ignibus admotis ut nova cera solet, 
<ov. pont. 1.2.57>	saepe precor mortem, mortem quoque deprecor idem,
<ov. pont. 1.2.58>	ne mea Sarmaticum contegat ossa solum, 
<ov. pont. 1.2.59>	cum subit Augusti quae sit clementia, credo
<ov. pont. 1.2.60>	mollia naufragiis litora posse dari.
<ov. pont. 1.2.61>	cum video quam sint mea fata tenacia, frangor,
<ov. pont. 1.2.62>	spesque levis magno victa timore cadit,
<ov. pont. 1.2.63>	nec tamen ulterius quicquam sperove precorve,
<ov. pont. 1.2.64>	quam male mutato posse carere loco.
<ov. pont. 1.2.65>	 aut hoc, aut nihil est, pro me temptare modeste
<ov. pont. 1.2.66>	gratia quod salvo vestra pudore queat.
<ov. pont. 1.2.67>	suscipe, Romanae facundia, Maxime, linguae,
<ov. pont. 1.2.68>	difficilis causae inite patrocinium. 
<ov. pont. 1.2.69>	est mala, confiteor, sed te bona fiet agente,
<ov. pont. 1.2.70>	lenia pro misera fac modo verba fuga.
<ov. pont. 1.2.71>	nescit enim Caesar, quamvis deus omnia norit,
<ov. pont. 1.2.72>	ultimus hic qua sit condicione locus, 
<ov. pont. 1.2.73>	magna tenent illud numen molimina rerum:
<ov. pont. 1.2.74>	haec est caelesti pectore cura minor.
<ov. pont. 1.2.75>	nec vacat, in qua sint positi regione Tomitae,
<ov. pont. 1.2.76>	quaerere, finitimo vix loca nota Getae,
<ov. pont. 1.2.77>	aut quid Sauromatae faciant, quid Iazyges acres
<ov. pont. 1.2.78>	cultaque Oresteae Taurica terra deae,
<ov. pont. 1.2.79>	quaeque aliae gentes, ubi frigore constitit Hister,
<ov. pont. 1.2.80>	dura meant celeri terga per amnis equo.
<ov. pont. 1.2.81>	maxima pars hominum nec te, pulcherrima, curat,
<ov. pont. 1.2.82>	Roma, nec Ausonii militis arma timet, 
<ov. pont. 1.2.83>	dant illis animos arcus plenaeque pharetrae
<ov. pont. 1.2.84>	quamque libet longis cursibus aptus equus,
<ov. pont. 1.2.85>	quodque sitim didicere diu tolerare famemque,
<ov. pont. 1.2.86>	quodque sequens nullas hostis habebit aquas.
<ov. pont. 1.2.87>	ira viri initis non me misisset in istam,
<ov. pont. 1.2.88>	si satis haec illi nota fuisset humus.
<ov. pont. 1.2.89>	nec me nec quemquam Romanum gaudet ab hoste,
<ov. pont. 1.2.90>	meque minus, vitam cui dabat  ipse, capi. 
<ov. pont. 1.2.91>	noluit, ut  poterat, minimo me perdere nutu.
<ov. pont. 1.2.92>	nil opus est ullis in mea fata Getis, 
<ov. pont. 1.2.93>	sed neque, cur morerer, quicquam mihi comperit actum,
<ov. pont. 1.2.94>	et minus infestus, quam fuit, esse potest.
<ov. pont. 1.2.95>	 tunc quoque nil fecit nisi quod facere ipse coegi:
<ov. pont. 1.2.96>	paene etiam merito parcior ira meo est. 
<ov. pont. 1.2.97>	di faciant igitur, quorum iustissimus ipse est,
<ov. pont. 1.2.98>	alma nihil maius Caesare terra ferat, 
<ov. pont. 1.2.99>	utque fuit  sub eo, sic sit sub Caesare terra, 
<ov. pont. 1.2.100>	perque manus huius tradita gentis eat.
<ov. pont. 1.2.101>	at tu tam placido, quam nos quoque sensimus illum
<ov. pont. 1.2.102>	iudice pro lacrimis ora resolve meis. 
<ov. pont. 1.2.103>	non petito  ut bene sit, sed uti male tutius, utque
<ov. pont. 1.2.104>	exilium saevo distet ab hoste meum,
<ov. pont. 1.2.105>	quamque dedere mihi praesentia numina vitam,
<ov. pont. 1.2.106>	non adimat stricto squalidus ense Getes:
<ov. pont. 1.2.107>	denique, si moriar, subeam pacatius arvum,
<ov. pont. 1.2.108>	ossa nec a Scythica nostra premantur humo,
<ov. pont. 1.2.109>	nec male compositos, ut scilicet exule dignum,
<ov. pont. 1.2.110>	Bistonii cineres ungula pulset equi,
<ov. pont. 1.2.111>	et ne, si superest aliquis post funera sensus,
<ov. pont. 1.2.112>	terreat et Manes Sarmatis umbra meos.
<ov. pont. 1.2.113>	Caesaris haec animum poterant audita movere,
<ov. pont. 1.2.114>	Maxime, movissent si tamen ante tuum.
<ov. pont. 1.2.115>	vox, precor, Augustas pro me tua molliat aures,
<ov. pont. 1.2.116>	auxilio trepidis quae solet esse reis,
<ov. pont. 1.2.117>	adsuetaque tibi doctae dulcedine linguae
<ov. pont. 1.2.118>	aequandi superis pectora flecte viri. 
<ov. pont. 1.2.119>	non tibi Theromedon crudusque rogabitur Atreus,
<ov. pont. 1.2.120>	quique suis homines pabula fecit equis,
<ov. pont. 1.2.121>	sed piger ad poenas princeps, ad praemia velox,
<ov. pont. 1.2.122>	quique dolet, quotiens cogitur esse ferox,
<ov. pont. 1.2.123>	qui vicit semper, victis ut parcere posset,
<ov. pont. 1.2.124>	clausit et aeterna civica bella sera,
<ov. pont. 1.2.125>	multa metu poenae, poena  qui pauca coercet,
<ov. pont. 1.2.126>	et iacit invita fulmina rara manu.
<ov. pont. 1.2.127>	ergo tam placidas orator missus ad aures,
<ov. pont. 1.2.128>	ut propior patriae sit fuga nostra roga.
<ov. pont. 1.2.129>	ille ego sum, qui te colui, quem festa solebat
<ov. pont. 1.2.130>	inter convivas mensa videre tuos:
<ov. pont. 1.2.131>	ille ego, qui duxi vestros Hymenaeon ad ignes,
<ov. pont. 1.2.132>	et cecini fausto carmina digna toro,
<ov. pont. 1.2.133>	cuius te solitum memini laudare libellos,
<ov. pont. 1.2.134>	exceptis domino qui nocuere suo,
<ov. pont. 1.2.135>	cui tua nonnumquam miranti scripta legebas:
<ov. pont. 1.2.136>	ille ego de vestra cui data nupta domo est.
<ov. pont. 1.2.137>	hanc probat et primo dilectam semper ab aevo
<ov. pont. 1.2.138>	est inter comites Marcia censa suas,
<ov. pont. 1.2.139>	inque suis habuit matertera Caesaris ante:
<ov. pont. 1.2.140>	quarum iudicio siqua probata, proba est. 
<ov. pont. 1.2.141>	ipsa sua melior fama, laudantibus istis,
<ov. pont. 1.2.142>	Claudia divina non eguisset ope.
<ov. pont. 1.2.143>	nos quoque praeteritos sine labe peregimus annos:
<ov. pont. 1.2.144>	proxima pars vitae transilienda meae.
<ov. pont. 1.2.145>	 sed de me ut sileam, coniunx mea sarcina vestra est:
<ov. pont. 1.2.146>	non potes hanc salva dissimulare fide,
<ov. pont. 1.2.147>	confugit haec ad vos, vestras amplectitur aras
<ov. pont. 1.2.148>	 - iure venit cultos ad sibi quisque deos - 
<ov. pont. 1.2.149>	flensque rogat, precibus lenito Caesare vestris,
<ov. pont. 1.2.150>	busta sui fiant ut propiora viri.

<ov. pont. 1.3.1>	Hanc tibi Naso tuus mittit, Rufine, salutem,
<ov. pont. 1.3.2>	qui miser est, ulli si suus esse potest.
<ov. pont. 1.3.3>	reddita confusae nuper solacia menti
<ov. pont. 1.3.4>	auxilium nostris spemque tulere malis,
<ov. pont. 1.3.5>	utque Machaoniis Poeantius artibus heros
<ov. pont. 1.3.6>	lenito medicam vulnere sensit opem,
<ov. pont. 1.3.7>	sic ego mente iacens et acerbo saucius ictu
<ov. pont. 1.3.8>	admonitu coepi fortior esse tuo,
<ov. pont. 1.3.9>	et iam deficiens sic ad tua verba revixi,
<ov. pont. 1.3.10>	ut solet infuso vena redire mero.
<ov. pont. 1.3.11>	non tamen exhibuit tantas facundia vires,
<ov. pont. 1.3.12>	ut mea sint dictis pectora sana tuis.
<ov. pont. 1.3.13>	ut multum demas nostrae  de gurgite curae,
<ov. pont. 1.3.14>	non minus exhausto quod superabit erit.
<ov. pont. 1.3.15>	 tempore ducetur longo fortasse cicatrix :
<ov. pont. 1.3.16>	horrent admotas vulnera cruda manus. 
<ov. pont. 1.3.17>	non est in medico semper relevetur ut aeger:
<ov. pont. 1.3.18>	interdum docta plus valet arte malum, 
<ov. pont. 1.3.19>	cernis ut e molli sanguis pulmone remissus
<ov. pont. 1.3.20>	ad Stygias certo limite ducat aquas, 
<ov. pont. 1.3.21>	afferat ipse licet sacras Epidaurius herbas,
<ov. pont. 1.3.22>	sanabit nulla vulnera cordis ope.
<ov. pont. 1.3.23>	tollere nodosam nescit medicina podagram,
<ov. pont. 1.3.24>	nec formidatis auxiliatur aquis.
<ov. pont. 1.3.25>	 cura quoque interdum nulla medicabilis arte est - 
<ov. pont. 1.3.26>	aut, ut sit, longa est extenuanda mora.
<ov. pont. 1.3.27>	cum bene firmarunt animum praecepta iacentem,
<ov. pont. 1.3.28>	sumptaque sunt nobis pectoris arma tui,
<ov. pont. 1.3.29>	rursus amor patriae ratione valentior omni,
<ov. pont. 1.3.30>	quod tua fecerunt scripta, retexit opus. 
<ov. pont. 1.3.31>	sive pium vis hoc sive hoc muliebre vocari,
<ov. pont. 1.3.32>	confiteor misero molle cor esse mihi. 
<ov. pont. 1.3.33>	non dubia est Ithaci prudentia, sed tamen optat
<ov. pont. 1.3.34>	fumum de patriis posse videre focis.
<ov. pont. 1.3.35>	 nescio qua natale solum dulcedine cunctos
<ov. pont. 1.3.36>	ducit et inmemores non sinit esse sui. 
<ov. pont. 1.3.37>	quid melius Roma? Scythico quid frigore peius?
<ov. pont. 1.3.38>	huc tamen ex illa  barbarus urbe fugit, 
<ov. pont. 1.3.39>	cum bene sit clausae cavea Pandione natae,
<ov. pont. 1.3.40>	nititur in silvas illa redire suas. 
<ov. pont. 1.3.41>	adsuetos tauri saltus, adsueta leones - 
<ov. pont. 1.3.42>	nec feritas illos impedit antra petunt. 
<ov. pont. 1.3.43>	tu tamen exilii morsus e pectore nostro
<ov. pont. 1.3.44>	fomentis speras cedere posse tuis.
<ov. pont. 1.3.45>	 effice vos ipsi ne tam mihi sitis amandi,
<ov. pont. 1.3.46>	talibus ut levius sit caruisse malum, 
<ov. pont. 1.3.47>	at, puto, qua genitus fueram, tellure carenti
<ov. pont. 1.3.48>	in tamen humano contigit esse loco.
<ov. pont. 1.3.49>	orbis in extremi iaceo desertus harenis,
<ov. pont. 1.3.50>	fert ubi perpetuas obruta terra nives.
<ov. pont. 1.3.51>	non ager hic pomum, non dulces educat uvas, 
<ov. pont. 1.3.52>	non salices ripa, robora monte virent. 
<ov. pont. 1.3.53>	neve fretum laudes terra magis, aequora semper
<ov. pont. 1.3.54>	ventorum rabie solibus orba tument.
<ov. pont. 1.3.55>	 quocumque aspicies, campi cultore carentes
<ov. pont. 1.3.56>	vastaque, quae nemo vindicat, arva iacent. 
<ov. pont. 1.3.57>	hostis adest dextra laevaque a parte timendus,
<ov. pont. 1.3.58>	vicinoque metu terret utrumque latus,
<ov. pont. 1.3.59>	altera Bistonias pars est sensura sarisas,
<ov. pont. 1.3.60>	altera Sarmatica spicula missa manu. 
<ov. pont. 1.3.61>	i nunc et veterum nobis exempla virorum
<ov. pont. 1.3.62>	qui forti casum mente tulere refer,
<ov. pont. 1.3.63>	et grave magnanimi robur mirare Rutili
<ov. pont. 1.3.64>	non usi reditus condicione dati.
<ov. pont. 1.3.65>	 Smyrna virum tenuit, non Pontus et hostica tellus,
<ov. pont. 1.3.66>	paene minus nullo Smyrna petenda loco. 
<ov. pont. 1.3.67>	non doluit patria cynicus procul esse Sinopeus,
<ov. pont. 1.3.68>	legit enim sedes, Attica terra, tuas. 
<ov. pont. 1.3.69>	arma Neoclides qui Persica contudit armis,
<ov. pont. 1.3.70>	Argolica primam sensit in urbe fugam, 
<ov. pont. 1.3.71>	pulsus Aristides patria Lacedaemona fugit,
<ov. pont. 1.3.72>	inter quas dubium, quae prior esset, erat.
<ov. pont. 1.3.73>	caede puer facta Patroclus Opunta reliquit,
<ov. pont. 1.3.74>	Thessalicamque adiit hospes Achillis humum.
<ov. pont. 1.3.75>	 exul ab Haemonia Pirenida cessit ad undam,
<ov. pont. 1.3.76>	quo duce trabs Colcha sacra cucurrit aqua.
<ov. pont. 1.3.77>	liquit Agenorides Sidonia moenia Cadmus,
<ov. pont. 1.3.78>	poneret ut muros in meliore loco.
<ov. pont. 1.3.79>	venit ad Adrastum Tydeus Calydone fugatus,
<ov. pont. 1.3.80>	 et Teucrum Veneri grata recepit humus.
<ov. pont. 1.3.81>	quid referam veteres Romanae gentis, apud quos
<ov. pont. 1.3.82>	exulibus tellus ultima Tibur erat?
<ov. pont. 1.3.83>	persequar ut cunctos, nulli datus omnibus aevis
<ov. pont. 1.3.84>	tam procul a patria est horridiorve locus.
<ov. pont. 1.3.85>	 quo magis ignoscat sapientia vestra dolenti:
<ov. pont. 1.3.86>	quae facit ex dictis, non ita multa, tuis.
<ov. pont. 1.3.87>	nec tamen infitior, si possint nostra coire
<ov. pont. 1.3.88>	vulnera, praeceptis posse coire tuis.
<ov. pont. 1.3.89>	sed vereor ne me frustra servare labores,
<ov. pont. 1.3.90>	 neu iuver admota perditus aeger ope.
<ov. pont. 1.3.91>	nec loquor haec, quia sit maior prudentia nobis,
<ov. pont. 1.3.92>	sed sum quam medico notior ipse mihi.
<ov. pont. 1.3.93>	ut tamen hoc ita sit, munus tua grande voluntas
<ov. pont. 1.3.94>	ad me pervenit consuliturque boni.

<ov. pont. 1.4.1>	Iam mihi deterior canis aspergitur aetas,
<ov. pont. 1.4.2>	iamque meos vultus ruga senilis arat .
<ov. pont. 1.4.3>	iam vigor et quasso languent in corpore vires,
<ov. pont. 1.4.4>	nec, iuveni lusus qui placuere, iuvant.
<ov. pont. 1.4.5>	nec, si me subito videas, agnoscere possis,
<ov. pont. 1.4.6>	aetatis facta est tanta ruina meae.
<ov. pont. 1.4.7>	confiteor facere hoc annos, sed et altera causa est,
<ov. pont. 1.4.8>	anxietas animi continuusque labor.
<ov. pont. 1.4.9>	nam mea per longos siquis mala digerat annos,
<ov. pont. 1.4.10>	crede mihi, Pylio Nestore maior ero.
<ov. pont. 1.4.11>	cernis ut in duris - et quid bove firmius? - arvis
<ov. pont. 1.4.12>	fortia taurorum corpora frangat opus.
<ov. pont. 1.4.13>	quae numquam vacuo solita est cessare novali,
<ov. pont. 1.4.14>	fructibus assiduis lassa senescit humus.
<ov. pont. 1.4.15>	 occidet, ad Circi siquis certamina semper
<ov. pont. 1.4.16>	non intermissis cursibus ibit equus, 
<ov. pont. 1.4.17>	firma sit illa licet, solvetur in aequore navis,
<ov. pont. 1.4.18>	quae numquam liquidis sicca carebit aquis.
<ov. pont. 1.4.19>	me quoque debilitat series inmensa malorum, 
<ov. pont. 1.4.20>	ante meum tempus cogit et esse senem, 
<ov. pont. 1.4.21>	otia corpus alunt, animus quoque pascitur illis:
<ov. pont. 1.4.22>	immodicus contra carpit utrumque labor, 
<ov. pont. 1.4.23>	aspice, in has partis quod venerit Aesone natus,
<ov. pont. 1.4.24>	quam laudem a sera posteritate ferat.
<ov. pont. 1.4.25>	 at labor illius nostro leviorque minorque est,
<ov. pont. 1.4.26>	si modo non verum nomina magna premunt, 
<ov. pont. 1.4.27>	ille est in Pontum Pelia mittente profectus,
<ov. pont. 1.4.28>	qui vix Thessaliae fine timendus erat.
<ov. pont. 1.4.29>	Caesaris ira mihi nocuit, quem solis ab ortu
<ov. pont. 1.4.30>	solis ad occasus utraque terra tremit.
<ov. pont. 1.4.31>	iunctior Haemonia est Ponto, quam Roma, Sinistro,
<ov. pont. 1.4.32>	et brevius, quam nos, ille peregit iter.
<ov. pont. 1.4.33>	ille habuit comites primos telluris Achivae :
<ov. pont. 1.4.34>	at nostram cuncti destituere fugam.
<ov. pont. 1.4.35>	 nos fragili ligno vastum sulcavimus aequor:
<ov. pont. 1.4.36>	quae tulit Aesoniden, densa carina  fuit.
<ov. pont. 1.4.37>	nec mihi Tiphys erat rector, nec Agenore natus
<ov. pont. 1.4.38>	quas fugerem docuit quas sequererque vias.
<ov. pont. 1.4.39>	illum tutata est cum Pallade regia Iuno:
<ov. pont. 1.4.40>	defendere meum numina nulla caput, 
<ov. pont. 1.4.41>	illum furtivae iuvere Cupidinis artes;
<ov. pont. 1.4.42>	quas a me vellem non didicisset Amor.
<ov. pont. 1.4.43>	ille domum rediit : nos his moriemur in arvis,
<ov. pont. 1.4.44>	perstiterit laesi si gravis ira dei.
<ov. pont. 1.4.45>	 durius est igitur nostrum, fidissima coniunx,
<ov. pont. 1.4.46>	illo, quod subiit Aesone natus, opus.  
<ov. pont. 1.4.47>	te quoque, quam iuvenem discedens urbe reliqui,
<ov. pont. 1.4.48>	credibile est nostris insenuisse malis, 
<ov. pont. 1.4.49>	o, ego di faciant talem te cernere possim, 
<ov. pont. 1.4.50>	caraque mutatis oscula ferre comis,
<ov. pont. 1.4.51>	amplectique meis corpus non pingue lacertis,
<ov. pont. 1.4.52>	et "gracile hoc fecit dicere" cura mei,
<ov. pont. 1.4.53>	"et narrare meos flenti flens ipse labores,
<ov. pont. 1.4.54>	sperato numquam conloquioque frui,
<ov. pont. 1.4.55>	turaque Caesaribus cum coniuge Caesare digna,
<ov. pont. 1.4.56>	dis veris, memori debita ferre manu!
<ov. pont. 1.4.57>	Memnonis hanc utinam lenito principe mater
<ov. pont. 1.4.58>	quam primum roseo provocet ore diem!"

<ov. pont. 1.5.1>	Ille tuos quondam non ultimus inter amicos,
<ov. pont. 1.5.2>	ut sua verba legas. Maxime, Naso rogat,
<ov. pont. 1.5.3>	in quibus ingenium desiste requirere nostrum,
<ov. pont. 1.5.4>	nescius exilii ne videare mei.
<ov. pont. 1.5.5>	 cernis ut ignavum corrumpant otia corpus,
<ov. pont. 1.5.6>	ut capiant vitium, ni moveantur, aquae, 
<ov. pont. 1.5.7>	et mihi siquis erat ducendi carminis usus,
<ov. pont. 1.5.8>	deficit estque minor factus inerte situ.
<ov. pont. 1.5.9>	haec quoque, quae legitis, siquid mihi. Maxime, credis,
<ov. pont. 1.5.10>	scribimus invita vixque coacta manu.
<ov. pont. 1.5.11>	non libet in talis animum contendere curas,
<ov. pont. 1.5.12>	nec venit ad duros Musa vocata Getas.
<ov. pont. 1.5.13>	ut tamen ipse vides, luctor deducere versum:
<ov. pont. 1.5.14>	sed non fit fato mollior ille meo.
<ov. pont. 1.5.15>	 cum relego, scripsisse pudet, quia plurima cerno
<ov. pont. 1.5.16>	me quoque, qui feci, iudice digna lini.
<ov. pont. 1.5.17>	nec tamen emendo, labor hic quam scribere maior.
<ov. pont. 1.5.18>	mensque pati durum sustinet aegra nihil, 
<ov. pont. 1.5.19>	scilicet incipiam lima mordacius uti,
<ov. pont. 1.5.20>	et sub iudicium singula verba vocem?
<ov. pont. 1.5.21>	torquet enim fortuna parum, nisi Lixus in Hebrum
<ov. pont. 1.5.22>	confluat, et frondes Alpibus addat Atho ?
<ov. pont. 1.5.23>	parcendum est animo miserabile vulnus habenti.
<ov. pont. 1.5.24>	subducunt oneri colla perusta boves.
<ov. pont. 1.5.25>	 at, puto, fructus adest, iustissima causa laborum,
<ov. pont. 1.5.26>	et sata cum multo faenore reddit ager?
<ov. pont. 1.5.27>	tempus ad hoc nobis, repetas licet omnia, nullum
<ov. pont. 1.5.28>	profuit - atque utinam non nocuisset! - opus.
<ov. pont. 1.5.29>	cur igitur scribam, miraris? miror et ipse,
<ov. pont. 1.5.30>	et tecum quaero saepe quid inde petam, 
<ov. pont. 1.5.31>	an populus vere sanos negat esse poetas,
<ov. pont. 1.5.32>	sumque fides huius maxima vocis ego,
<ov. pont. 1.5.33>	qui, sterili totiens cum sim deceptus ab arvo,
<ov. pont. 1.5.34>	damnosa persto condere semen humo?
<ov. pont. 1.5.35>	 scilicet est cupidus studiorum quisque suorum,
<ov. pont. 1.5.36>	tempus et adsueta ponere in arte iuvat, 
<ov. pont. 1.5.37>	saucius eiurat pugnam gladiator, et idem
<ov. pont. 1.5.38>	inmemor antiqui vulneris arma capit, 
<ov. pont. 1.5.39>	nil sibi cum pelagi dicit fore naufragus undis,
<ov. pont. 1.5.40>	et ducit remos qua modo navit aqua.
<ov. pont. 1.5.41>	sic ego constanter studium non utile servo,
<ov. pont. 1.5.42>	et repeto, nollem quas coluisse, deas.
<ov. pont. 1.5.43>	quid potius faciam? non sum, qui segnia ducam
<ov. pont. 1.5.44>	otia : mors nobis tempus habetur iners.
<ov. pont. 1.5.45>	 nec iuvat in lucem nimio marcescere vino,
<ov. pont. 1.5.46>	nec tenet incertas alea blanda manus, 
<ov. pont. 1.5.47>	cum dedimus somno quas corpus postulat horas,
<ov. pont. 1.5.48>	quo ponam vigilans tempora longa modo?
<ov. pont. 1.5.49>	moris an oblitus patrii contendere discam
<ov. pont. 1.5.50>	Sarmaticos arcus, et trahar arte loci?
<ov. pont. 1.5.51>	hoc quoque me studium prohibent adsumere vires,
<ov. pont. 1.5.52>	mensque magis gracili corpore nostra valet, 
<ov. pont. 1.5.53>	cum bene quaesieris quid agam, magis utile nil est
<ov. pont. 1.5.54>	artibus his, quae nil utilitatis habent.
<ov. pont. 1.5.55>	 consequor ex illis casus oblivia nostri;
<ov. pont. 1.5.56>	hanc messem satis est si mea reddit humus, 
<ov. pont. 1.5.57>	gloria vos acuat, vos, ut recitata probentur
<ov. pont. 1.5.58>	carmina, Pieriis invigilate choris, 
<ov. pont. 1.5.59>	quod venit ex facili, satis est componere nobis,
<ov. pont. 1.5.60>	et nimis intenti causa laboris abest,
<ov. pont. 1.5.61>	cur ego sollicita poliam mea carmina cura?
<ov. pont. 1.5.62>	an verear ne non approbet illa Getes?
<ov. pont. 1.5.63>	forsitan audacter faciam, sed glorior Histrum
<ov. pont. 1.5.64>	ingenio nullum maius habere meo.
<ov. pont. 1.5.65>	 hoc, ubi vivendum est, satis est, si consequor arvo,
<ov. pont. 1.5.66>	inter inhumanos esse poeta Getas.
<ov. pont. 1.5.67>	quo mihi diversum fama contendere in orbem?
<ov. pont. 1.5.68>	quem fortuna dedit. Roma sit ille locus.
<ov. pont. 1.5.69>	hoc mea contenta est infelix Musa theatro:
<ov. pont. 1.5.70>	 sic merui, magni sic voluere dei.
<ov. pont. 1.5.71>	nec reor hinc istuc nostris iter esse libellis,
<ov. pont. 1.5.72>	quo Boreas pinna deficiente venit, dividimur caelo, 
<ov. pont. 1.5.73>	quaeque est procul urbe Quirini,
<ov. pont. 1.5.74>	aspicit hirsutos comminus Ursa Getas.
<ov. pont. 1.5.75>	 per tantum terrae, tot aquas vix credere possum
<ov. pont. 1.5.76>	indicium studii transiluisse mei.
<ov. pont. 1.5.77>	finge legi, quodque est mirabile, finge placere:
<ov. pont. 1.5.78>	auctorem certe res iuvat ista nihil, 
<ov. pont. 1.5.79>	quid tibi, si calidae, prosit, laudere Syenae, 
<ov. pont. 1.5.80>	aut ubi Taprobanen Indica tinguit aqua?
<ov. pont. 1.5.81>	altius ire libet? si te distantia longe
<ov. pont. 1.5.82>	Pleiadum laudent signa, quid inde feras? 
<ov. pont. 1.5.83>	sed neque pervenio scriptis mediocribus istuc,
<ov. pont. 1.5.84>	famaque cum domino fugit ab urbe suo.
<ov. pont. 1.5.85>	vosque, quibus perii, tunc cum mea fama sepulta est,
<ov. pont. 1.5.86>	nunc quoque de nostra morte tacere reor.

<ov. pont. 1.6.1>	Ecquid, ut audisti - nam te diversa tenebat
<ov. pont. 1.6.2>	terra - meos casus, cor tibi triste fuit? 
<ov. pont. 1.6.3>	dissimules metuasque licet, Graecine, fateri,
<ov. pont. 1.6.4>	si bene te novi, triste fuisse liquet.
<ov. pont. 1.6.5>	 non cadit in mores feritas inamabilis istos,
<ov. pont. 1.6.6>	nec minus a studiis dissidet illa tuis.
<ov. pont. 1.6.7>	artibus ingenuis, quarum tibi maxima cura est,
<ov. pont. 1.6.8>	pectora mollescunt asperitasque fugit.
<ov. pont. 1.6.9>	nec quisquam meliore fide complectitur illas,
<ov. pont. 1.6.10>	qua sinit officium militiaeque labor.
<ov. pont. 1.6.11>	certe ego cum primum potui sentire quid essem
<ov. pont. 1.6.12>	 - nam fuit attoniti "mens mea nulla diu - 
<ov. pont. 1.6.13>	hoc quoque fortunam  sensi, quod amicus abesses,
<ov. pont. 1.6.14>	qui mihi praesidium grande futurus eras.
<ov. pont. 1.6.15>	 tecum tunc aberant aegrae solacia mentis,
<ov. pont. 1.6.16>	magnaque pars animi consiliique mei.
<ov. pont. 1.6.17>	at nunc, quod superest, fer opem, precor, eminus unam,
<ov. pont. 1.6.18>	adloquioque iuva pectora nostra tuo,
<ov. pont. 1.6.19>	quae, non mendaci si quicquam credis amico,
<ov. pont. 1.6.20>	stulta magis dici quam scelerata decet.
<ov. pont. 1.6.21>	nec breve nec tutum peccati quae sit origo
<ov. pont. 1.6.22>	scribere; tractari vulnera nostra timent.
<ov. pont. 1.6.23>	qualicumque modo mihi sunt  ea facta, rogare
<ov. pont. 1.6.24>	desine: non agites, siqua coire velis.
<ov. pont. 1.6.25>	 quicquid id est, ut non facinus, sic culpa vocanda est.
<ov. pont. 1.6.26>	omnis an in magnos culpa deos scelus est?
<ov. pont. 1.6.27>	spes igitur menti poenae, Graecine, levandae
<ov. pont. 1.6.28>	non est ex toto nulla relicta meae.
<ov. pont. 1.6.29>	haec dea, cum fugerent sceleratas numina terras,
<ov. pont. 1.6.30>	in dis invisa sola remansit humo.
<ov. pont. 1.6.31>	haec facit ut vivat fossor quoque compede vinctus,
<ov. pont. 1.6.32>	liberaque a ferro crura futura putet, 
<ov. pont. 1.6.33>	haec facit ut, videat cum terras undique nullas,
<ov. pont. 1.6.34>	naufragus in mediis brachia iactet aquis.
<ov. pont. 1.6.35>	 saepe aliquem sollers medicorum cura reliquit,
<ov. pont. 1.6.36>	nec spes huic vena deficiente cadit.
<ov. pont. 1.6.37>	carcere dicuntur clausi sperare salutem,
<ov. pont. 1.6.38>	atque aliquis pendens in cruce vota facit.
<ov. pont. 1.6.39>	haec dea quam multos laqueo sua colla ligantis
<ov. pont. 1.6.40>	non est proposita passa perire nece!"
<ov. pont. 1.6.41>	me quoque conantem gladio finire dolorem
<ov. pont. 1.6.42>	arguit iniecta continuitque manu,
<ov. pont. 1.6.43>	"quid que" facis? lacrimis opus est, non sanguine dixit,
<ov. pont. 1.6.44>	"saepe per has flecti principis ira solet.
<ov. pont. 1.6.45>	 quamvis est igitur meritis indebita nostris,
<ov. pont. 1.6.46>	magna tamen spes est in bonitate dei.
<ov. pont. 1.6.47>	qui ne difficilis mihi sit, Graecine, precare,
<ov. pont. 1.6.48>	confer et in votum tu quoque verba meum.
<ov. pont. 1.6.49>	inque Tomitana iaceam tumulatus harena,
<ov. pont. 1.6.50>	si te non nobis ista vovere liquet.
<ov. pont. 1.6.51>	nam prius incipient turris vitare columbae,
<ov. pont. 1.6.52>	antra ferae, pecudes gramina, mergus aquas,
<ov. pont. 1.6.53>	quam male se praestet veteri Graecinus amico, 
<ov. pont. 1.6.54>	non ita sunt fatis omnia versa meis."

<ov. pont. 1.7.1>	Littera pro verbis tibi, Messaline, salutem
<ov. pont. 1.7.2>	quam legis, a saevis attulit usque Getis, 
<ov. pont. 1.7.3>	indicat auctorem locus? an, nisi nomine lecto,
<ov. pont. 1.7.4>	haec me Nasonem scribere verba latet?
<ov. pont. 1.7.5>	 ecquis in extremo positus iacet orbe tuorum,
<ov. pont. 1.7.6>	me tamen excepto, qui precor esse tuus?
<ov. pont. 1.7.7>	di procul a cunctis, qui te venerantur amantque
<ov. pont. 1.7.8>	huius notitiam gentis habere  velint, 
<ov. pont. 1.7.9>	nos satis est inter glaciem Scythicasque sagittas
<ov. pont. 1.7.10>	vivere, si vita est mortis habenda genus, 
<ov. pont. 1.7.11>	nos premat aut bello tellus, aut frigore caelum,
<ov. pont. 1.7.12>	truxque Getes armis, grandine pugnet  hiems .
<ov. pont. 1.7.13>	nos habeat regio nec pomo feta nec uvis,
<ov. pont. 1.7.14>	et cuius nullum cesset ab hoste latus.
<ov. pont. 1.7.15>	 cetera sit sospes cultorum turba tuorum,
<ov. pont. 1.7.16>	in quibus, ut populo, pars ego parva fui.
<ov. pont. 1.7.17>	me miserum, si tu verbis offenderis istis
<ov. pont. 1.7.18>	nosque negas ulla parte fuisse tuos! 
<ov. pont. 1.7.19>	idque sit ut verum, mentito ignoscere debes:
<ov. pont. 1.7.20>	 nil demit laudi gloria nostra tuae.
<ov. pont. 1.7.21>	quis se Caesaribus notus non fingit amicum?
<ov. pont. 1.7.22>	da veniam lasso: tu mihi Caesar eras.  
<ov. pont. 1.7.23>	nec tamen inrumpo quo non licet ire, satisque est
<ov. pont. 1.7.24>	atria si nobis non patuisse negas.
<ov. pont. 1.7.25>	utque tibi fuerit mecum nihil amplius, uno
<ov. pont. 1.7.26>	nempe salutaris, quam prius, ore minus, 
<ov. pont. 1.7.27>	nec tuus est genitor nos infitiatus amicos,
<ov. pont. 1.7.28>	hortator studii causaque faxque mei:
<ov. pont. 1.7.29>	cui nos et lacrimas, supremum in funere munus,
<ov. pont. 1.7.30>	et dedimus medio scripta canenda foro.
<ov. pont. 1.7.31>	adde quod est frater, tanto tibi iunctus amore,
<ov. pont. 1.7.32>	quantus in Atridis Tyndaridisque fuit:
<ov. pont. 1.7.33>	is me nec comitem nec dedignatus amicum est :
<ov. pont. 1.7.34>	si tamen haec illi non nocitura putas.
<ov. pont. 1.7.35>	si minus, hac quoque me mendacem parte fatebor:
<ov. pont. 1.7.36>	clausa mihi potius tota sit ista domus, 
<ov. pont. 1.7.37>	sed neque claudenda est, et nulla potentia vires
<ov. pont. 1.7.38>	praestanda ne quid peccet amicus, habet.
<ov. pont. 1.7.39>	et tamen ut cuperem culpam quoque posse negari,
<ov. pont. 1.7.40>	sic facinus nemo nescit abesse mihi. 
<ov. pont. 1.7.41>	quod nisi delicti pars excusabilis esset,
<ov. pont. 1.7.42>	parva relegari poena futura fuit.
<ov. pont. 1.7.43>	ipse sed hoc vidit, qui pervidet omnia. Caesar,
<ov. pont. 1.7.44>	stultitiam dici crimina posse mea:
<ov. pont. 1.7.45>	 quaque ego permisi, quaque est res passa, pepercit,
<ov. pont. 1.7.46>	usus et est modice fulminis igne sui.
<ov. pont. 1.7.47>	nec vitam nec opes nec ademit posse reverti,
<ov. pont. 1.7.48>	si sua per vestras victa sit ira preces, 
<ov. pont. 1.7.49>	at graviter cecidi, quid enim mirabile, si quis
<ov. pont. 1.7.50>	a Iove percussus non leve vulnus habet?
<ov. pont. 1.7.51>	ipse suas etiam  vires inhiberet Achilles,
<ov. pont. 1.7.52>	missa gravis ictus Pelias hasta dabat, 
<ov. pont. 1.7.53>	iudicium nobis igitur cum vindicis adsit,
<ov. pont. 1.7.54>	non est cur tua me ianua nosse neget.
<ov. pont. 1.7.55>	 culta quidem, fateor, citra quam debuit, illa est;
<ov. pont. 1.7.56>	sed fuit in fatis hoc quoque, credo, meis.
<ov. pont. 1.7.57>	nec tamen officium sensit domus altera nostrum
<ov. pont. 1.7.58>	sic: illic  vestro sub Lare semper eram. 
<ov. pont. 1.7.59>	quaeque tua est pietas, ut te non excolat ipsum,
<ov. pont. 1.7.60>	ius aliquod tecum fratris amicus habet.
<ov. pont. 1.7.61>	quid quod, ut emeritis referenda est gratia semper,
<ov. pont. 1.7.62>	sic est fortunae promeruisse tuae?
<ov. pont. 1.7.63>	quod si permittis nobis suadere quid optes,
<ov. pont. 1.7.64>	ut des quam reddas plura precare deos.
<ov. pont. 1.7.65>	 idque facis, quantumque licet meminisse, solebas 
<ov. pont. 1.7.66>	officii causae  pluribus esse datis.  
<ov. pont. 1.7.67>	quo libet in numero me, Messaline, repone,
<ov. pont. 1.7.68>	sim modo pars vestrae non aliena domus :
<ov. pont. 1.7.69>	et mala Nasonem, quoniam meruisse videtur,
<ov. pont. 1.7.70>	si non ferre doles, at meruisse dole.

<ov. pont. 1.8.1>	A tibi dilecto missam Nasone salutem
<ov. pont. 1.8.2>	accipe, pars animae magna, Severe, meae.
<ov. pont. 1.8.3>	neve roga quid agam. si persequar omnia, flebis;
<ov. pont. 1.8.4>	summa satis nostri si  tibi nota mali.
<ov. pont. 1.8.5>	 vivimus assiduis expertes pacis in armis,
<ov. pont. 1.8.6>	dura pharetrato bella movente Geta.
<ov. pont. 1.8.7>	deque tot expulsis sum miles in exule solus :
<ov. pont. 1.8.8>	tuta, neque invideo, cetera turba latet, 
<ov. pont. 1.8.9>	quoque magis nostros venia dignere libellos,
<ov. pont. 1.8.10>	haec in procinctu carmina facta leges, 
<ov. pont. 1.8.11>	stat vetus urbs, ripae vicina binominis Histri,
<ov. pont. 1.8.12>	moenibus et positu vix adeunda loci.
<ov. pont. 1.8.13>	Caspios Aegisos, de se si credimus ipsis,
<ov. pont. 1.8.14>	condidit, et proprio nomine dixit opus.
<ov. pont. 1.8.15>	 hanc ferus, Odrysiis inopino Marte peremptis,
<ov. pont. 1.8.16>	cepit et in regem sustulit arma Getes.
<ov. pont. 1.8.17>	ille memor magni generis, virtute quod auget,
<ov. pont. 1.8.18>	protinus innumero milite cinctus adest.
<ov. pont. 1.8.19>	nec prius abscessit, merita quam caede nocentum
<ov. pont. 1.8.20>	 audaces animos contuderat  populi.  
<ov. pont. 1.8.21>	at tibi, rex aevo, detur, fortissime nostro,
<ov. pont. 1.8.22>	semper honorata sceptra tenere manu.
<ov. pont. 1.8.23>	teque, quod et praestat quid enim tibi plenius optem .
<ov. pont. 1.8.24>	Martia cum magno Caesare Roma probet.
<ov. pont. 1.8.25>	 sed memor unde abii, queror, o iucunde sodalis,
<ov. pont. 1.8.26>	accedant  nostris saeva quod arma malis,
<ov. pont. 1.8.27>	ut careo vobis. Stygias  detrusus in oras,
<ov. pont. 1.8.28>	quattuor autumnos Pleias orta facit.
<ov. pont. 1.8.29>	nec tu credideris urbanae commoda vitae
<ov. pont. 1.8.30>	quaerere Nasonem, quaerit et illa tamen.
<ov. pont. 1.8.31>	nam modo vos animo dulces reminiscor, amici,
<ov. pont. 1.8.32>	nunc mihi cum cara coniuge nata subit :
<ov. pont. 1.8.33>	aque domo rursus pulchrae loca vertor ad urbis,
<ov. pont. 1.8.34>	cunctaque mens oculis pervidet usa suis.
<ov. pont. 1.8.35>	 nunc fora, nunc aedes, nunc marmore tecta theatra,
<ov. pont. 1.8.36>	nunc subit aequata porticus omnis humo.
<ov. pont. 1.8.37>	gramina nunc Campi pulchros spectantis in hortos,
<ov. pont. 1.8.38>	stagnaque et euripi Virgineusque liquor.
<ov. pont. 1.8.39>	at, puto, sic urbis misero est erepta voluptas,
<ov. pont. 1.8.40>	quolibet ut saltem rure frui liceat!
<ov. pont. 1.8.41>	non meus amissos animus desiderat agros,
<ov. pont. 1.8.42>	ruraque Paeligno conspicienda solo,
<ov. pont. 1.8.43>	nec quos piniferis positos in collibus hortos
<ov. pont. 1.8.44>	spectat Flaminiae Clodia iuncta viae.
<ov. pont. 1.8.45>	quos ego nescio cui colui, quibus ipse solebam
<ov. pont. 1.8.46>	ad sata fontanas, nec pudet, addere aquas: 
<ov. pont. 1.8.47>	sunt ubi,  si vivunt, nostra quoque consita quaedam,
<ov. pont. 1.8.48>	sed non et nostra poma legenda manu.
<ov. pont. 1.8.49>	pro quibus amissis utinam contingere possit
<ov. pont. 1.8.50>	hic saltem profugo glaeba colenda mihi!
<ov. pont. 1.8.51>	ipse ego pendentis, liceat modo, rupe capellas,
<ov. pont. 1.8.52>	ipse velim baculo pascere nixus oves; 
<ov. pont. 1.8.53>	ipse ego, ne solitis insistant pectora curis,
<ov. pont. 1.8.54>	ducam ruricolas sub iuga curva boves,
<ov. pont. 1.8.55>	et discam Getici quae norunt verba iuvenci,
<ov. pont. 1.8.56>	adsuetas illis adiciamque minas, 
<ov. pont. 1.8.57>	ipse manu capulum pressi moderatus aratri
<ov. pont. 1.8.58>	experiar mota spargere semen humo.
<ov. pont. 1.8.59>	nec dubitem longis purgare ligonibus herbas,
<ov. pont. 1.8.60>	et dare iam sitiens quas bibat hortus aquas,
<ov. pont. 1.8.61>	unde sed hoc nobis, minimum quos inter et hostem
<ov. pont. 1.8.62>	discrimen murus clausaque porta facit?
<ov. pont. 1.8.63>	at tibi nascenti, quod toto pectore laetor, 
<ov. pont. 1.8.64>	nerunt fatales fortia fila deae.
<ov. pont. 1.8.65>	 te modo Campus habet, densa modo porticus umbra
<ov. pont. 1.8.66>	nunc, in quo ponis tempora rara, forum.
<ov. pont. 1.8.67>	Umbria nunc revocat, nec non Albana petentem
<ov. pont. 1.8.68>	Appia ferventi ducit in arva rota.
<ov. pont. 1.8.69>	forsitan hic optes, ut iustam supprimat iram
<ov. pont. 1.8.70>	Caesar, et hospitium sit tua villa meum.
<ov. pont. 1.8.71>	a! nimium est, quod, amice, petis: moderatius opta,
<ov. pont. 1.8.72>	et voti quaeso contrahe vela tui.
<ov. pont. 1.8.73>	terra velim propior nullique obnoxia bello
<ov. pont. 1.8.74>	detur . erit  nostris pars bona dempta malis.

<ov. pont. 1.9.1>	Quae mihi de rapto tua  venit epistula Celso,
<ov. pont. 1.9.2>	protinus est lacrimis umida facta meis;
<ov. pont. 1.9.3>	quodque nefas dictu, fieri nec posse putavi,
<ov. pont. 1.9.4>	invitis oculis littera lecta tua est.
<ov. pont. 1.9.5>	 nec quicquam ad nostras pervenit acerbius aures,
<ov. pont. 1.9.6>	ut sumus in Ponto, perveniatque precor, 
<ov. pont. 1.9.7>	ante meos oculos tamquam praesentis imago
<ov. pont. 1.9.8>	haeret, et extinctum vivere fingit amor.
<ov. pont. 1.9.9>	saepe refert animus lusus gravitate carentes,
<ov. pont. 1.9.10>	seria cum liquida saepe peracta fide.
<ov. pont. 1.9.11>	nulla tamen subeunt mihi tempora densius illis,
<ov. pont. 1.9.12>	quae vellem vitae summa fuisse meae,
<ov. pont. 1.9.13>	cum domus ingenti subito mea lapsa ruina
<ov. pont. 1.9.14>	concidit in domini procubuitque caput.
<ov. pont. 1.9.15>	 adfuit ille mihi, cum me pars magna reliquit,
<ov. pont. 1.9.16>	Maxime, fortunae nec fuit ipse comes, 
<ov. pont. 1.9.17>	illum ego non aliter flentem mea funera  vidi,
<ov. pont. 1.9.18>	ponendus quam si frater in igne foret.
<ov. pont. 1.9.19>	haesit in amplexu consolatusque iacentem est,
<ov. pont. 1.9.20>	cumque meis lacrimis miscuit usque suas.
<ov. pont. 1.9.21>	o quotiens vitae custos invisus amarae
<ov. pont. 1.9.22>	continuit promptas in mea fata manus!
<ov. pont. 1.9.23>	o quotiens dixit " placabilis ira deorum est:
<ov. pont. 1.9.24>	vive nec ignosci tu tibi posse nega!
<ov. pont. 1.9.25>	vox tamen illa fuit celeberrima, " respice, quantum
<ov. pont. 1.9.26>	debeat auxilium Maximus esse tibi.
<ov. pont. 1.9.27>	Maximus incumbet, quaque est pietate, rogabit,
<ov. pont. 1.9.28>	ne sit ad extremum Caesaris ira tenax;
<ov. pont. 1.9.29>	cumque suis fratris vires adhibebit, et omnem,
<ov. pont. 1.9.30>	quo levius doleas, experietur opem.
<ov. pont. 1.9.31>	haec mihi verba malae minuerunt taedia vitae.
<ov. pont. 1.9.32>	quae tu ne fuerint, Maxime, vana cave.
<ov. pont. 1.9.33>	huc quoque venturum mihi se iurare solebat
<ov. pont. 1.9.34>	non nisi te longae ius sibi dante viae.
<ov. pont. 1.9.35>	 nam tua non alio coluit penetralia ritu,
<ov. pont. 1.9.36>	terrarum dominos quam colis ipse deos.
<ov. pont. 1.9.37>	crede mihi, multos habeas cum dignus amicos,
<ov. pont. 1.9.38>	non fuit e multis quolibet ille minor,
<ov. pont. 1.9.39>	si modo non census nec clarum nomen avorum
<ov. pont. 1.9.40>	sed probitas magnos ingeniumque facit, 
<ov. pont. 1.9.41>	iure igitur lacrimas Celso libamus adempto.
<ov. pont. 1.9.42>	cum fugerem, vivo quas dedit ille mihi:
<ov. pont. 1.9.43>	carmina iure damus raros testantia mores,
<ov. pont. 1.9.44>	ut tua venturi nomina, Celse, legant.
<ov. pont. 1.9.45>	 hoc est, quod possum  Geticis tibi mittere ab arvis
<ov. pont. 1.9.46>	hoc solum est istic quod licet esse meum.
<ov. pont. 1.9.47>	funera non potui comitare nec ungere corpus,
<ov. pont. 1.9.48>	aque tuis toto dividor orbe rogis, 
<ov. pont. 1.9.49>	qui potuit, quem tu pro numine vivus habebas,
<ov. pont. 1.9.50>	praestitit officium Maximus omne tibi.
<ov. pont. 1.9.51>	ille tibi exequias et magni funus honoris
<ov. pont. 1.9.52>	fecit et in gelidos versit  amoma sinus,
<ov. pont. 1.9.53>	diluit et lacrimis maerens unguenta profusis
<ov. pont. 1.9.54>	ossaque vicina condita texit humo.
<ov. pont. 1.9.55>	 qui quoniam extinctis, quae debet, praestat amicis,
<ov. pont. 1.9.56>	et nos extinctis adnumerare potest.

<ov. pont. 1.10.1>	Naso suo profugus mittit tibi, Flacce, salutem,
<ov. pont. 1.10.2>	mittere rem siquis, qua caret ipse, potest, 
<ov. pont. 1.10.3>	longus enim curis vitiatum corpus amans
<ov. pont. 1.10.4>	non patitur vires languor habere suas.
<ov. pont. 1.10.5>	 nec dolor ullus adest, nec febribus uror anhelis,
<ov. pont. 1.10.6>	et peragit soliti vena tenoris iter.
<ov. pont. 1.10.7>	os hebes est positaeque movent fastidia mensae,
<ov. pont. 1.10.8>	et queror, invisi cum venit hora cibi.
<ov. pont. 1.10.9>	quod mare, quod tellus, adpone quod educat ar,
<ov. pont. 1.10.10>	nil ibi, quod nobis esuriatur, erit.
<ov. pont. 1.10.11>	nectar et ambrosiam, latices epulasque deorum,
<ov. pont. 1.10.12>	det mihi formosa nava  Iuventa manu,
<ov. pont. 1.10.13>	non tamen exacuet torpens sapor ille palatum,
<ov. pont. 1.10.14>	stabit et in stomacho pondus inerte diu.
<ov. pont. 1.10.15>	 haec ego non ausim, cum sint verissima, cuivis
<ov. pont. 1.10.16>	scribere, delicias ne mala nostra vocet, 
<ov. pont. 1.10.17>	scilicet is status est, ea rerum forma mearum,
<ov. pont. 1.10.18>	deliciis etiam possit ut esse locus!
<ov. pont. 1.10.19>	delicias illi precor has contingere, siquis
<ov. pont. 1.10.20>	ne mihi sit levior Caesaris ira timet.
<ov. pont. 1.10.21>	is quoque, qui gracili cibus est in corpore, somnus,
<ov. pont. 1.10.22>	non alit officio corpus inane suo.
<ov. pont. 1.10.23>	sed vigilo vigilantque mei sine fine dolores,
<ov. pont. 1.10.24>	quorum materiam dat locus ipse mihi.
<ov. pont. 1.10.25>	vix igitur possis visos agnoscere vultus,
<ov. pont. 1.10.26>	quoque ierit quaeras qui fuit ante color, 
<ov. pont. 1.10.27>	parvus in exiles sucus mihi pervenit artus,
<ov. pont. 1.10.28>	membraque sunt cera pallidiora nova.
<ov. pont. 1.10.29>	non haec inmodico contraxi damna Lyaeo:
<ov. pont. 1.10.30>	scis mihi quam solae paene bibantur aquae, 
<ov. pont. 1.10.31>	non epulis oneror: quarum si tangar amore,
<ov. pont. 1.10.32>	est tamen in Geticis copia nulla locis, 
<ov. pont. 1.10.33>	nec vires adimit Veneris damnosa voluptas:
<ov. pont. 1.10.34>	non solet in maestos illa venire toros.
<ov. pont. 1.10.35>	unda locusque nocent et causa valentior istis,
<ov. pont. 1.10.36>	anxietas animi, quae mihi semper adest.
<ov. pont. 1.10.37>	haec nisi tu pariter simili cum fratre levares,
<ov. pont. 1.10.38>	vix mens tristitiae nostra tulisset onus.
<ov. pont. 1.10.39>	vos estis fracto tellus non dura phaselo,
<ov. pont. 1.10.40>	quamque negant multi, vos mihi fertis opem.
<ov. pont. 1.10.41>	ferte, precor, semper, quia semper egebimus illa,
<ov. pont. 1.10.42>	Caesaris offensum dum mihi numen erit.
<ov. pont. 1.10.43>	qui meritam nobis minuat, non finiat, iram,
<ov. pont. 1.10.44>	suppliciter vestros quisque rogate deos.

<ov. pont. 2.1.1>	Huc quoque Caesarei pervenit fama triumphi,
<ov. pont. 2.1.2>	languida quo fessi vix venit aura Noti.
<ov. pont. 2.1.3>	nil fore dulce mihi Scythica regione putavi:
<ov. pont. 2.1.4>	iam minus hic odio est, quam fuit ante, locus.
<ov. pont. 2.1.5>	 tandem aliquid pulsa curarum nube serenum
<ov. pont. 2.1.6>	vidi, fortunae verba dedique meae.
<ov. pont. 2.1.7>	nolit ut ulla  mihi contingere gaudia Caesar,
<ov. pont. 2.1.8>	velle potest cuivis haec tamen una dari.
<ov. pont. 2.1.9>	di quoque, ut a cunctis hilari pietate colantur,
<ov. pont. 2.1.10>	tristitiam poni per sua festa iubent.
<ov. pont. 2.1.11>	denique, quod certus furor est audere fateri,
<ov. pont. 2.1.12>	hac ego laetitia, si vetet ipse, fruar.
<ov. pont. 2.1.13>	Iuppiter utilibus quotiens iuvat imbribus agros,
<ov. pont. 2.1.14>	mixta tenax segeti crescere lappa solet.
<ov. pont. 2.1.15>	 nos quoque frugiferum sentimus inutilis herba
<ov. pont. 2.1.16>	numen, et invita saepe iuvamur ope.
<ov. pont. 2.1.17>	gaudia Caesareae mentis pro parte virili
<ov. pont. 2.1.18>	sunt mea: privati nil habet illa domus,
<ov. pont. 2.1.19>	gratia, Fama, tibi, per quam spectata triumphi
<ov. pont. 2.1.20>	incluso mediis est mihi pompa Getis.
<ov. pont. 2.1.21>	indice te didici, nuper visenda coisse
<ov. pont. 2.1.22>	innumeras gentes ad ducis Ora Sui!
<ov. pont. 2.1.23>	quaeque capit vastis inmensum moenibus orbem,
<ov. pont. 2.1.24>	hospitiis Romam vix habuisse locum.
<ov. pont. 2.1.25>	 tu mihi narrasti, cum multis lucibus ante 
<ov. pont. 2.1.26>	fuderit assiduas nubilus Auster aquas,
<ov. pont. 2.1.27>	numine caelesti solem fulsisse serenum,
<ov. pont. 2.1.28>	cum populi vultu conveniente die,
<ov. pont. 2.1.29>	atque ita victorem cum magnae vocis honore
<ov. pont. 2.1.30>	bellica laudatis dona dedisse viris,
<ov. pont. 2.1.31>	claraque sumpturum pictas insignia vestes
<ov. pont. 2.1.32>	tura prius sanctis inposuisse focis,
<ov. pont. 2.1.33>	iustitiamque sui caste  placasse parentis,
<ov. pont. 2.1.34>	illo quae  templum pectore semper habet,
<ov. pont. 2.1.35>	quaque ierit felix adiectum plausibus omen,
<ov. pont. 2.1.36>	saxaque roratis erubuisse rosis;
<ov. pont. 2.1.37>	protinus argento versos imitantia muros
<ov. pont. 2.1.38>	barbara cum pictis  oppida lata viris,
<ov. pont. 2.1.39>	fluminaque et montes et in altis proelia  silvis,
<ov. pont. 2.1.40>	armaque cum telis in strue mixta sua,
<ov. pont. 2.1.41>	deque tropaeorum, quod sol incendent,  auro
<ov. pont. 2.1.42>	aurea Romani tecta fuisse fori,
<ov. pont. 2.1.43>	totque tulisse duces captivis  addita collis
<ov. pont. 2.1.44>	vincula, paene hostis quot satis esse fuit.
<ov. pont. 2.1.45>	 maxima pars horum vitam veniamque tulerunt,
<ov. pont. 2.1.46>	in quibus et belli summa caputque Bato.  
<ov. pont. 2.1.47>	cur ego posse negem minui mihi numinis iram,
<ov. pont. 2.1.48>	cum videam mitis hostibus esse deos?
<ov. pont. 2.1.49>	pertulit hic idem nobis, Germanice, rumor,
<ov. pont. 2.1.50>	oppida sub titulo nominis isse  tui.
<ov. pont. 2.1.51>	atque ea te contra nec muri mole nec armis
<ov. pont. 2.1.52>	nec satis ingenio tuta fuisse loci.
<ov. pont. 2.1.53>	di tibi dent annos, a te nam cetera sumes,
<ov. pont. 2.1.54>	sint modo virtuti tempora longa tuae.
<ov. pont. 2.1.55>	 quod precor, eveniet : sunt quiddam  oracula vatum:
<ov. pont. 2.1.56>	nam deus optanti prospera signa dedit,
<ov. pont. 2.1.57>	te quoque victorem Tarpeias scandere in arces
<ov. pont. 2.1.58>	laeta coronatis Roma videbit equis;
<ov. pont. 2.1.59>	maturosque pater nati spectabit honores,
<ov. pont. 2.1.60>	gaudia percipiens, quae dedit ipse suis.
<ov. pont. 2.1.61>	iam nunc haec a me, iuvenum belloque togaque
<ov. pont. 2.1.62>	maxime, dicta tibi vaticinante nota.
<ov. pont. 2.1.63>	hunc quoque carminibus referam fortasse triumphum,
<ov. pont. 2.1.64>	sufficiet nostris si modo vita malis,
<ov. pont. 2.1.65>	 imbuero Scythicas si non prius ipse sagittas,
<ov. pont. 2.1.66>	abstuleritque ferox hoc caput ense Getes.
<ov. pont. 2.1.67>	quae si me salvo dabitur tua laurea templis,
<ov. pont. 2.1.68>	omina bis dices vera fuisse mea.

<ov. pont. 2.2.1>	Ille domus vestrae primis venerator ab annis,
<ov. pont. 2.2.2>	pulsus ad Euxini Naso sinistra freti,
<ov. pont. 2.2.3>	mittit ab indomitis hanc, Messaline, salutem,
<ov. pont. 2.2.4>	quam solitus praesens est tibi ferre. Getis.
<ov. pont. 2.2.5>	 ei mihi, si  lecto vultus tibi nomine non est
<ov. pont. 2.2.6>	qui fuit, et dubitas cetera perlegere!
<ov. pont. 2.2.7>	perlege, nec mecum pariter mea verba relega:
<ov. pont. 2.2.8>	urbe licet vestra versibus esse meis.
<ov. pont. 2.2.9>	non ego concepi, si Pelion Ossa tulisset,
<ov. pont. 2.2.10>	clara mea tangi sidera posse manu,
<ov. pont. 2.2.11>	nec nos Enceladi dementia castra secuti
<ov. pont. 2.2.12>	in rerum dominos movimus arma deos,
<ov. pont. 2.2.13>	nec, quod Tydidae temeraria dextera fecit,
<ov. pont. 2.2.14>	numina sunt telis ulla petita meis.
<ov. pont. 2.2.15>	 est mea culpa gravis, sed quae me perdere solum
<ov. pont. 2.2.16>	ausa sit, et nullum maius adorta nefas.
<ov. pont. 2.2.17>	nil nisi non sapiens possum timidusque vocari:
<ov. pont. 2.2.18>	haec duo sunt animi nomina vera mei.
<ov. pont. 2.2.19>	esse quidem fateor meritam post Caesaris iram
<ov. pont. 2.2.20>	difficilem precibus te quoque iure meis;
<ov. pont. 2.2.21>	quaeque tua est pietas in totum nomen Iuli,
<ov. pont. 2.2.22>	te laedi, cum quis laeditur inde, putas, 
<ov. pont. 2.2.23>	sed licet arma feras et vulnera saeva mineris,
<ov. pont. 2.2.24>	non tamen efficies ut timeare mihi.
<ov. pont. 2.2.25>	 puppis Achaemeniden Graium Troiana recepit,
<ov. pont. 2.2.26>	profuit et Myso Pelias hasta duci.
<ov. pont. 2.2.27>	confugit interdum templi violator ad aram,
<ov. pont. 2.2.28>	nec petere offensi numinis horret opem.
<ov. pont. 2.2.29>	dixerit hoc aliquis tutum non esse. fatemur.
<ov. pont. 2.2.30>	sed non per placidas it mea puppis aquas,
<ov. pont. 2.2.31>	tuta petant alii: fortuna miserrima tuta est,
<ov. pont. 2.2.32>	nam timor eventus  deterioris abest,
<ov. pont. 2.2.33>	qui rapitur spumante salo, sua brachia tendens
<ov. pont. 2.2.34>	porrigit ad spinas duraque saxa manus, 
<ov. pont. 2.2.35>	 accipitremque timens  pennis trepidantibus ales
<ov. pont. 2.2.36>	audet ad humanos fessa venire sinus,
<ov. pont. 2.2.37>	nec se vicino dubitat committere tecto,
<ov. pont. 2.2.38>	quae fugit infestos territa cerva canes, 
<ov. pont. 2.2.39>	da, precor, accessum lacrimis, mitissime, nostris,
<ov. pont. 2.2.40>	nec rigidam timidis vocibus obde forem,
<ov. pont. 2.2.41>	verbaque nostra favens Romana ad numina perfer,
<ov. pont. 2.2.42>	non tibi Tarpeio culta Tonante minus,
<ov. pont. 2.2.43>	mandatique mei legatus suscipe causam:
<ov. pont. 2.2.44>	nulla meo quamvis nomine causa bona est.
<ov. pont. 2.2.45>	 iam prope depositum, certe iam frigidus aeger,
<ov. pont. 2.2.46>	servatus per te, si modo servor, ero.
<ov. pont. 2.2.47>	nunc tua pro lassis nitatur gratia rebus,
<ov. pont. 2.2.48>	principis aeterni quam tibi praestat amor.
<ov. pont. 2.2.49>	nunc tibi et eloquii nitor ille domesticus adsit,
<ov. pont. 2.2.50>	quo poteras trepidis utilis esse reis.
<ov. pont. 2.2.51>	vivit enim in vobis facundi lingua parentis,
<ov. pont. 2.2.52>	et res heredem repperit illa suum.
<ov. pont. 2.2.53>	hanc ego, non ut me defendere temptet, adoro;
<ov. pont. 2.2.54>	non est confessi causa tuenda rei.
<ov. pont. 2.2.55>	 num tamen excuses erroris origine factum,
<ov. pont. 2.2.56>	an nihil expediat tale movere, vide.
<ov. pont. 2.2.57>	vulneris id genus est quod, cum sanabile non sit,
<ov. pont. 2.2.58>	non contrectari tutius esse puto.
<ov. pont. 2.2.59>	lingua, sile! non est ultra narrabile quicquam.
<ov. pont. 2.2.60>	 posse velim cineres obruere ipse meos.
<ov. pont. 2.2.61>	sic igitur, quasi me nullus deceperit error,
<ov. pont. 2.2.62>	verba fac, ut vita, quam dedit ipse, fruar; 
<ov. pont. 2.2.63>	cumque serenus erit vultusque remiserit illos,
<ov. pont. 2.2.64>	qui secum terras imperiumque movent,
<ov. pont. 2.2.65>	exiguam ne me praedam sinat esse Getarum,
<ov. pont. 2.2.66>	detque solum miserae mite, precare, fugae, 
<ov. pont. 2.2.67>	tempus adest aptum precibus, valet ille videtque
<ov. pont. 2.2.68>	quas fecit vires. Roma, valere tuas. 
<ov. pont. 2.2.69>	incolumis  coniunx sua pulvinaria servat;
<ov. pont. 2.2.70>	promovet Ausonium filius imperium;
<ov. pont. 2.2.71>	praeterit ipse suos animo Germanicus annos,
<ov. pont. 2.2.72>	nec vigor est Drusi nobilitate minor,
<ov. pont. 2.2.73>	adde nurus  neptesque pias natosque nepotum
<ov. pont. 2.2.74>	ceteraque Augustae membra valere domus;
<ov. pont. 2.2.75>	 adde triumphatos modo Paeonas, adde quieti
<ov. pont. 2.2.76>	subdita montanae brachia Dalmatiae.
<ov. pont. 2.2.77>	nec dedignata est abiectis Illyris armis
<ov. pont. 2.2.78>	Caesareum famulo vertice ferre pedem, 
<ov. pont. 2.2.79>	ipse super currum placido spectabilis ore
<ov. pont. 2.2.80>	tempora Phoebea virgine nexa tulit.
<ov. pont. 2.2.81>	quem pia vobiscum proles comitavit euntem,
<ov. pont. 2.2.82>	digna parente suo nominibusque datis,
<ov. pont. 2.2.83>	fratribus adsimiles,  quos proxima templa tenentis
<ov. pont. 2.2.84>	divus ab excelsa Iulius aede videt.
<ov. pont. 2.2.85>	 his Messalinus, quibus omnia cedere debent,
<ov. pont. 2.2.86>	primum laetitiae non negat esse locum,
<ov. pont. 2.2.87>	quicquid ab his superest, venit in certamen amoris:
<ov. pont. 2.2.88>	hac hominum nulli parte secundus erit.
<ov. pont. 2.2.89>	hanc colet ante diem qua, quae  decreta merenti,
<ov. pont. 2.2.90>	venit honoratis laurea digna comis.
<ov. pont. 2.2.91>	felices, quibus, o, licuit spectare triumphos
<ov. pont. 2.2.92>	et ducis ore deos aequiperante frui!
<ov. pont. 2.2.93>	at mihi Sauromatae pro Caesaris ore videndi
<ov. pont. 2.2.94>	terraque pacis inops undaque vincta  gelu.
<ov. pont. 2.2.95>	 si tamen haec audis et vox mea pervenit istuc, 
<ov. pont. 2.2.96>	sit tua mutando gratia blanda loco.
<ov. pont. 2.2.97>	hoc pater ille tuus primo mihi cultus ab aevo,
<ov. pont. 2.2.98>	siquid habet sensus umbra diserta, petit.
<ov. pont. 2.2.99>	hoc petit et frater, quamvis fortasse veretur
<ov. pont. 2.2.100>	servandi noceat ne tibi cura mei.
<ov. pont. 2.2.101>	tota domus rogat hoc, nec tu potes ipse negare
<ov. pont. 2.2.102>	et nos in turbae parte fuisse tuae.
<ov. pont. 2.2.103>	ingenii certe, quo nos male sensimus usos,
<ov. pont. 2.2.104>	Artibus exceptis, saepe probator eras.
<ov. pont. 2.2.105>	nec mea, si tantum peccata novissima demas,
<ov. pont. 2.2.106>	esse potest domui vita pudenda tuae.
<ov. pont. 2.2.107>	sic igitur vestrae vigeant penetralia gentis,
<ov. pont. 2.2.108>	curaque sit superis Caesaribusque tui .
<ov. pont. 2.2.109>	mite, sed iratum merito mihi, numen adora,
<ov. pont. 2.2.110>	 eximat  ut Scythici me  feritate loci.
<ov. pont. 2.2.111>	difficile est, fateor, sed tendit in ardua virtus,
<ov. pont. 2.2.112>	et talis meriti gratia maior erit.
<ov. pont. 2.2.113>	nec tamen Aetnaeus vasto Polyphemus in antro
<ov. pont. 2.2.114>	accipiet voces Antiphatesve tuas,
<ov. pont. 2.2.115>	sed placidus facilisque parens veniaeque paratus,
<ov. pont. 2.2.116>	et qui fulmineo saepe sine igne tonat,
<ov. pont. 2.2.117>	qui cum triste aliquid statuit, fit tristis et ipse,
<ov. pont. 2.2.118>	cuique fere poenam sumere poena sua est.
<ov. pont. 2.2.119>	victa tamen vitio est huius clementia nostro,
<ov. pont. 2.2.120>	venit et ad vires ira coacta suas.
<ov. pont. 2.2.121>	qui quoniam patria toto sumus orbe remoti,
<ov. pont. 2.2.122>	nec licet ante ipsos procubuisse deos,
<ov. pont. 2.2.123>	quos colis, ad superos haec fer mandata sacerdos,
<ov. pont. 2.2.124>	adde sed et proprias ad mea verba preces.
<ov. pont. 2.2.125>	 sic tamen haec tempta, si non nocitura putabis.
<ov. pont. 2.2.126>	ignosces. timeo naufragus omne fretum.

<ov. pont. 2.3.1>	Maxime, qui claris nomen virtutibus aequas,
<ov. pont. 2.3.2>	nec sinis ingenium nobilitate premi,
<ov. pont. 2.3.3>	culte mihi - quid enim status hic a funere differt
<ov. pont. 2.3.4>	supremum vitae tempus adusque meae,
<ov. pont. 2.3.5>	 rem facis, amictum non aversatus amicum,
<ov. pont. 2.3.6>	qua non est aevo rarior ulla tuo.
<ov. pont. 2.3.7>	turpe quidem dictu, sed, si modo vera fatemur,
<ov. pont. 2.3.8>	vulgus amicitias utilitate probat, 
<ov. pont. 2.3.9>	cura, quid expediat, prius est, quam quid sit honestum,
<ov. pont. 2.3.10>	et cum fortuna statque caditque fides.
<ov. pont. 2.3.11>	nec facile invenias  multis in milibus unum,
<ov. pont. 2.3.12>	virtutem pretium qui putet esse sui.
<ov. pont. 2.3.13>	ipse decor, recte facti si praemia desint,
<ov. pont. 2.3.14>	non movet, et gratis paenitet esse probum.
<ov. pont. 2.3.15>	 nil  nisi quod prodest carum est: sed  detrahe menti
<ov. pont. 2.3.16>	spem fructus avidae, nemo petendus erit.
<ov. pont. 2.3.17>	at reditus iam quisque suos amat, et sibi quid sit
<ov. pont. 2.3.18>	utile, sollicitis supputat articulis.
<ov. pont. 2.3.19>	illud amicitiae quondam venerabile numen 
<ov. pont. 2.3.20>	prostat et in quaestu pro meretrice sedet,
<ov. pont. 2.3.21>	quo magis admiror, non, ut torrentibus undis,
<ov. pont. 2.3.22>	communis vitii te quoque labe trahi,
<ov. pont. 2.3.23>	diligitur nemo, nisi cui fortuna secunda est:
<ov. pont. 2.3.24>	quae, simul intonuit, proxima quaeque fugat.
<ov. pont. 2.3.25>	 en ego, non paucis quondam munitus amicis,
<ov. pont. 2.3.26>	dum flavit velis aura secunda meis,
<ov. pont. 2.3.27>	ut fera nimboso tumuerunt aequora vento,
<ov. pont. 2.3.28>	in mediis lacera nave relinquor aquis, 
<ov. pont. 2.3.29>	cumque alii nolint etiam me nosse videri,
<ov. pont. 2.3.30>	vix duo proiecto tresve tulistis opem.
<ov. pont. 2.3.31>	quorum tu princeps, neque enim comes esse, sed auctor,
<ov. pont. 2.3.32>	nec petere exemplum, sed dare dignus eras.
<ov. pont. 2.3.33>	te, nihil exactos  nisi nos  peccasse fatentem,
<ov. pont. 2.3.34>	sponte sua probitas officiumque iuvat.
<ov. pont. 2.3.35>	 iudice te mercede caret per seque petenda est
<ov. pont. 2.3.36>	externis virtus incomitata bonis, 
<ov. pont. 2.3.37>	turpe putas abigi, quia sit miserandus, amicum,
<ov. pont. 2.3.38>	quodque sit infelix, desinere esse tuum.
<ov. pont. 2.3.39>	mitius est lasso digitum supponere mento,
<ov. pont. 2.3.40>	mergere quam liquidis ora natantis aquis.
<ov. pont. 2.3.41>	cerne quid Aeacides post mortem praestet amico:
<ov. pont. 2.3.42>	instar et hanc vitam mortis habere puta.
<ov. pont. 2.3.43>	Pirithoum Theseus Stygias comitavit ad undas:
<ov. pont. 2.3.44>	a Stygia quantum mors mea distat aqua?
<ov. pont. 2.3.45>	 adfuit insano iuvenis Phoceus Orestae:
<ov. pont. 2.3.46>	et mea non minimum culpa furoris habet,
<ov. pont. 2.3.47>	tu quoque magnorum laudes admitte virorum,
<ov. pont. 2.3.48>	ut facis, et lapso quam potes affer opem.
<ov. pont. 2.3.49>	si bene te novi, si, qui  prius esse solebas,
<ov. pont. 2.3.50>	nunc quoque es, atque animi non cecidere tui,
<ov. pont. 2.3.51>	quo Fortuna magis saevit, magis ipse resistis,
<ov. pont. 2.3.52>	utque decet, ne te vicerit illa, caves;
<ov. pont. 2.3.53>	et bene uti pugnes, bene pugnans efficit hostis.
<ov. pont. 2.3.54>	sic eadem prodest causa nocetque mihi.
<ov. pont. 2.3.55>	 scilicet indignum, iuvenis carissime, ducis
<ov. pont. 2.3.56>	te fieri comitem stantis in orbe deae.
<ov. pont. 2.3.57>	firmus es, et quoniam non sunt ea, qualia velles,
<ov. pont. 2.3.58>	vela regis quassae qualiacumque ratis,
<ov. pont. 2.3.59>	quaeque ita concussa est, ut iam casura putetur,
<ov. pont. 2.3.60>	restat adhuc umeris fulta ruina tuis.
<ov. pont. 2.3.61>	ira quidem primo fuerat tua iusta, nec ipso
<ov. pont. 2.3.62>	lenior, offensus qui mihi iure fuit.
<ov. pont. 2.3.63>	quique dolor pectus tetigisset Caesaris alti,
<ov. pont. 2.3.64>	illum iurabas protinus esse tuum.
<ov. pont. 2.3.65>	ut tamen audita est nostrae tibi cladis origo,
<ov. pont. 2.3.66>	diceris erratis ingemuisse meis.
<ov. pont. 2.3.67>	tum tua me primum solari littera coepit
<ov. pont. 2.3.68>	et laesum flecti spem dare posse deum.
<ov. pont. 2.3.69>	movit amicitiae tum te constantia longae,
<ov. pont. 2.3.70>	ante tuos ortus quae mihi coepta fuit,
<ov. pont. 2.3.71>	et quod eras aliis factus, mihi natus amicus,
<ov. pont. 2.3.72>	quodque tibi in cunis oscula prima dedi.
<ov. pont. 2.3.73>	quod, cum vestra domus teneris mihi semper ab annis
<ov. pont. 2.3.74>	culta sit, esse vetus me tibi cogit  onus.
<ov. pont. 2.3.75>	 me tuus ille pater, Latiae facundia linguae,
<ov. pont. 2.3.76>	quae non inferior nobilitate fuit,
<ov. pont. 2.3.77>	primus ut auderem committere carmina famae
<ov. pont. 2.3.78>	impulit: ingenii dux fuit ille mei.
<ov. pont. 2.3.79>	nec quo sit primum nobis a tempore cultus
<ov. pont. 2.3.80>	contendo fratrem posse referre tuum.
<ov. pont. 2.3.81>	te tamen ante omnis ita sum conplexus, ut unus
<ov. pont. 2.3.82>	quolibet in casu gratia nostra fores,
<ov. pont. 2.3.83>	ultima me tecum vidit maestisque cadentes
<ov. pont. 2.3.84>	excepit lacrimas Aethalis Ilva  genis:
<ov. pont. 2.3.85>	cum tibi quaerenti, num verus nuntius esset,
<ov. pont. 2.3.86>	attulerat culpae quem mala fama meae,
<ov. pont. 2.3.87>	inter confessum dubie  dubieque negantem
<ov. pont. 2.3.88>	haerebam, pavidas dante timore notas,
<ov. pont. 2.3.89>	exemploque nivis, quam mollit aquaticus Auster,
<ov. pont. 2.3.90>	gutta per attonitas ibat oborta genas.
<ov. pont. 2.3.91>	haec igitur referens et quod mea crimina primi
<ov. pont. 2.3.92>	erroris venia posse latere vides,
<ov. pont. 2.3.93>	respicis antiquum lassis in rebus amicum,
<ov. pont. 2.3.94>	fomentisque iuvas vulnera nostra tuis.
<ov. pont. 2.3.95>	 pro quibus optandi si nobis copia fiat,
<ov. pont. 2.3.96>	tam bene promerito commoda mille precer. precor corr.
<ov. pont. 2.3.97>	Heinsius  sed si sola mihi dentur tua vota, precabor
<ov. pont. 2.3.98>	ut tibi sit salvo Caesare salva parens.
<ov. pont. 2.3.99>	haec ego, cum faceres altaria pinguia ture,
<ov. pont. 2.3.100>	te solitum memini prima rogare deos.

<ov. pont. 2.4.1>	Accipe conloquium gelido Nasonis ab Histro,
<ov. pont. 2.4.2>	Attice, iudicio non dubitande meo.
<ov. pont. 2.4.3>	ecquid adhuc remanes memor infelicis amici,
<ov. pont. 2.4.4>	deserit an partis languida cura suas?
<ov. pont. 2.4.5>	 non ita di mihi sunt tristes, ut credere possim
<ov. pont. 2.4.6>	fasque putem iam te non meminisse mei.
<ov. pont. 2.4.7>	ante oculos nostros posita est  tua semper imago,
<ov. pont. 2.4.8>	et videor vultus mente videre tuos.
<ov. pont. 2.4.9>	seria multa mihi tecum conlata recordor,
<ov. pont. 2.4.10>	nec data iucundis tempora pauca iocis,
<ov. pont. 2.4.11>	saepe citae longis visae sermonibus horae,
<ov. pont. 2.4.12>	saepe fuit brevior quam mea verba dies.
<ov. pont. 2.4.13>	saepe tuas venit factum modo carmen ad auris
<ov. pont. 2.4.14>	et nova iudicio subdita Musa tuo est.
<ov. pont. 2.4.15>	 quod tu laudaras, populo placuisse putabam.
<ov. pont. 2.4.16>	hoc pretium curae dulce regentis  erat.
<ov. pont. 2.4.17>	utque meus lima rasus liber esset amici,
<ov. pont. 2.4.18>	non semel admonitu facta litura tuo est.
<ov. pont. 2.4.19>	nos fora viderunt pariter, nos porticus omnis,
<ov. pont. 2.4.20>	nos via, nos iunctis curva theatra locis,
<ov. pont. 2.4.21>	denique tantus amor nobis, carissime, semper,
<ov. pont. 2.4.22>	quantus in Aeacide Nestorideque fuit.
<ov. pont. 2.4.23>	non ego, si biberes securae pocula Lethes,
<ov. pont. 2.4.24>	excidere haec credam pectore posse tuo.
<ov. pont. 2.4.25>	 longa dies citius brumali sidere, noxque
<ov. pont. 2.4.26>	tardior hiberna solstitialis erit,
<ov. pont. 2.4.27>	nec Babylon aestum, nec frigora Pontus habebit,
<ov. pont. 2.4.28>	calthaque Paestanas vincet odore rosas,
<ov. pont. 2.4.29>	quam tibi nostrarum veniant oblivia rerum.
<ov. pont. 2.4.30>	non ita pars fati candida nulla mei est.
<ov. pont. 2.4.31>	ne tamen haec dici possit fiducia mendax
<ov. pont. 2.4.32>	stultaque credulitas nostra fuisse, cave,
<ov. pont. 2.4.33>	constantique fide veterem tutare sodalem,
<ov. pont. 2.4.34>	qua licet et quantum non onerosus ero.

<ov. pont. 2.5.1>	Condita disparibus numeris ego Naso Salano
<ov. pont. 2.5.2>	praeposita misi verba salute meo.
<ov. pont. 2.5.3>	quae rata sit, cupio, rebusque ut comprobet omen,
<ov. pont. 2.5.4>	te precor a salvo possit, amice, legi.
<ov. pont. 2.5.5>	 candor, in hoc aevo res intermortua paene,
<ov. pont. 2.5.6>	exigit ut faciam talia vota tuus.
<ov. pont. 2.5.7>	nam fuerim quamvis modico tibi iunctus ab usu.
<ov. pont. 2.5.8>	diceris exiliis indoluisse meis,
<ov. pont. 2.5.9>	missaque ab Euxino legeres cum carmina Ponto,
<ov. pont. 2.5.10>	illa tuus iuvit qualiacumque favor;
<ov. pont. 2.5.11>	optastique brevem solvi  mihi Caesaris iram,
<ov. pont. 2.5.12>	quod tamen optari, si sciat, ipse sinat, 
<ov. pont. 2.5.13>	moribus ista tuis tam mitia vota dedisti,
<ov. pont. 2.5.14>	nec minus idcirco sunt ea grata mihi.
<ov. pont. 2.5.15>	quoque magis moveare malis, doctissime, nostris,
<ov. pont. 2.5.16>	credibile est fieri condicione loci,
<ov. pont. 2.5.17>	vix hac invenies totum, mihi crede, per orbem,
<ov. pont. 2.5.18>	quae minus Augusta pace fruatur humus,
<ov. pont. 2.5.19>	tu tamen hic structos inter fera proelia versus
<ov. pont. 2.5.20>	et legis et lectos ore favente probas,
<ov. pont. 2.5.21>	ingenioque meo, vena quod paupere manat,
<ov. pont. 2.5.22>	plaudis, et e rivo flumina magna facis,
<ov. pont. 2.5.23>	grata quidem sunt haec animo suffragia nostro,
<ov. pont. 2.5.24>	vix sibi cum miseros posse placere putes,
<ov. pont. 2.5.25>	 dum tamen in rebus temptamus carmina parvis,
<ov. pont. 2.5.26>	materiae gracili sufficit ingenium,
<ov. pont. 2.5.27>	nuper, ut huc magni pervenit fama triumphi,
<ov. pont. 2.5.28>	ausus sum tantae sumere molis opus.
<ov. pont. 2.5.29>	obruit audentem rerum gravitasque nitorque,
<ov. pont. 2.5.30>	nec potui coepti pondera ferre mei.
<ov. pont. 2.5.31>	illic, quam laudes, erit officiosa voluntas:
<ov. pont. 2.5.32>	cetera materia debilitata iacent,
<ov. pont. 2.5.33>	qui si forte liber vestras pervenit ad auris,
<ov. pont. 2.5.34>	tutelam mando sentiat ille tuam.
<ov. pont. 2.5.35>	 hoc tibi facturo, vel si non ipse rogarem,
<ov. pont. 2.5.36>	accedat cumulus gratia nostra levis,
<ov. pont. 2.5.37>	non ego laudandus, sed sunt tua pectora, lacte
<ov. pont. 2.5.38>	et non calcata candidiora nive:
<ov. pont. 2.5.39>	mirarisque alios, cum sis mirabilis ipse,
<ov. pont. 2.5.40>	nec lateant artes eloquiumque tuum.
<ov. pont. 2.5.41>	te iuvenum princeps, cui dat Germania nomen,
<ov. pont. 2.5.42>	participem studii Caesar habere solet.
<ov. pont. 2.5.43>	tu comes antiquus, tu primis iunctus ab annis
<ov. pont. 2.5.44>	ingenio mores aequiperante places.
<ov. pont. 2.5.45>	 te dicente prius fit protinus impetus illi:
<ov. pont. 2.5.46>	teque habet elicias qui sua verba tuis.
<ov. pont. 2.5.47>	cum tu desisti mortaliaque ora quierunt
<ov. pont. 2.5.48>	tectaque non longa continuere mora,
<ov. pont. 2.5.49>	surgit Iuleo iuvenis cognomine dignus,
<ov. pont. 2.5.50>	qualis ab Eois Lucifer ortus aquis.
<ov. pont. 2.5.51>	dumque silens adstat, status est vultusque diserti,
<ov. pont. 2.5.52>	spemque decens doctae vocis amictus  habet,
<ov. pont. 2.5.53>	mox, ubi pulsa mora est atque os caeleste solutum,
<ov. pont. 2.5.54>	hoc superos iures more solere loqui,
<ov. pont. 2.5.55>	 atque "haec est " dicas "facundia principe digna
<ov. pont. 2.5.56>	"eloquio tantum nobilitatis inest.
<ov. pont. 2.5.57>	huic tu cum placeas et vertice sidera tangas,
<ov. pont. 2.5.58>	scripta tamen profugi vatis habenda putas,
<ov. pont. 2.5.59>	scilicet ingeniis aliqua est concordia iunctis,
<ov. pont. 2.5.60>	et servat studii foedera quisque sui:
<ov. pont. 2.5.61>	rusticus agricolam, miles fera bella gerentem,
<ov. pont. 2.5.62>	rectorem dubiae navita puppis amat.
<ov. pont. 2.5.63>	tu quoque Pieridum studio, studiose, teneris,
<ov. pont. 2.5.64>	ingenioque faves, ingeniose, meo.
<ov. pont. 2.5.65>	 distat opus nostrum, sed fontibus exit ab isdem :
<ov. pont. 2.5.66>	artis et ingenuae cultor uterque sumus,
<ov. pont. 2.5.67>	thyrsus abest a te,  gustata  est laurea nobis,
<ov. pont. 2.5.68>	sed tamen ambobus debet inesse calor:
<ov. pont. 2.5.69>	utque meis numeris tua dat facundia nervos,
<ov. pont. 2.5.70>	sic venit a nobis in tua verba nitor.
<ov. pont. 2.5.71>	iure igitur studio confinia carmina vestro
<ov. pont. 2.5.72>	et commilitii sacra tuenda putas.
<ov. pont. 2.5.73>	pro quibus ut maneat, de quo censeris, amicus,
<ov. pont. 2.5.74>	comprecor ad vitae tempora summa tuae.
<ov. pont. 2.5.75>	 succedatque suis  orbis moderator  habenis:
<ov. pont. 2.5.76>	quod mecum populi vota precantur idem.

<ov. pont. 2.6.1>	Carmine Graecinum, qui praesens voce solebat,
<ov. pont. 2.6.2>	tristis ab Euxinis Naso salutat aquis.
<ov. pont. 2.6.3>	exulis haec vox est: praebet mihi littera linguam,
<ov. pont. 2.6.4>	et si non liceat scribere, mutus ero.
<ov. pont. 2.6.5>	 corripis, ut debes, stulti peccata sodalis,
<ov. pont. 2.6.6>	et mala me meritis ferre minora doces. 
<ov. pont. 2.6.7>	vera facis, sed sera meae convicia culpae:
<ov. pont. 2.6.8>	aspera confesso verba remitte reo.
<ov. pont. 2.6.9>	cum poteram recto transire Ceraunia velo,
<ov. pont. 2.6.10>	ut fera vitarem saxa, monendus eram.
<ov. pont. 2.6.11>	nunc mihi naufragio quid prodest discere  facto,
<ov. pont. 2.6.12>	qua mea debuerit currere cumba via?
<ov. pont. 2.6.13>	brachia da lasso potius prendenda natanti,
<ov. pont. 2.6.14>	nec pigeat mento supposuisse manum.
<ov. pont. 2.6.15>	 idque facis, faciasque precor . sic mater et uxor,
<ov. pont. 2.6.16>	sic tibi sint fratres totaque salva domus,
<ov. pont. 2.6.17>	quodque soles animo semper, quod voce precari,
<ov. pont. 2.6.18>	omnia Caesaribus sic tua facta probes.
<ov. pont. 2.6.19>	turpe erit in miseris veteri tibi rebus amico
<ov. pont. 2.6.20>	auxilium nulla parte tulisse tuum,
<ov. pont. 2.6.21>	turpe referre pedem, nec passu stare tenaci,
<ov. pont. 2.6.22>	turpe laborantem deseruisse ratem,
<ov. pont. 2.6.23>	turpe sequi casum et fortunae cedere  amicum,
<ov. pont. 2.6.24>	et, nisi sit felix, esse negare suum.
<ov. pont. 2.6.25>	 non ita vixerunt Strophio atque Agamemnone nati,
<ov. pont. 2.6.26>	non haec Aegidae Pirithoique fides: 
<ov. pont. 2.6.27>	quos prior est mirata, sequens mirabitur aetas,
<ov. pont. 2.6.28>	in quorum plausus tota theatra sonant,
<ov. pont. 2.6.29>	tu quoque per durum servato tempus amico
<ov. pont. 2.6.30>	dignus es in tantis nomen habere viris,
<ov. pont. 2.6.31>	dignus es, et, quoniam laudem pietate mereris,
<ov. pont. 2.6.32>	non erit officii gratia surda tui.
<ov. pont. 2.6.33>	crede mihi, nostrum si non mortale futurum est
<ov. pont. 2.6.34>	carmen, in ore frequens posteritatis eris.
<ov. pont. 2.6.35>	 fac modo permaneas lasso, Graecine, fidelis,
<ov. pont. 2.6.36>	duret et in longas impetus iste moras,
<ov. pont. 2.6.37>	quae tu cum praestes, remo tamen utor in aura,
<ov. pont. 2.6.38>	nec nocet admisso subdere calcar equo.

<ov. pont. 2.7.1>	Esse salutatum vult te mea littera primum
<ov. pont. 2.7.2>	a male pacatis, Attice, missa Getis.
<ov. pont. 2.7.3>	proxima subsequitur, quid agas, audire voluntas, 
<ov. pont. 2.7.4>	et si, quidquid  agis, sit tibi cura mei.
<ov. pont. 2.7.5>	 nec dubito quin sit, sed me timor ipse malorum
<ov. pont. 2.7.6>	saepe supervacuos cogit habere metus,
<ov. pont. 2.7.7>	da veniam, quaeso, nimioque ignosce timori.
<ov. pont. 2.7.8>	tranquillas etiam naufragus horret aquas.
<ov. pont. 2.7.9>	qui semel est laesus fallaci piscis ab hamo,
<ov. pont. 2.7.10>	omnibus unca cibis aera subesse putat.
<ov. pont. 2.7.11>	saepe canem longe visum fugit agna lupumque
<ov. pont. 2.7.12>	credit, et ipsa suam nescia vitat opem.
<ov. pont. 2.7.13>	membra reformidant mollem quoque saucia tactum,
<ov. pont. 2.7.14>	vanaque sollicitis incutit  umbra metum.
<ov. pont. 2.7.15>	 sic ego Fortunae telis confixus iniquis
<ov. pont. 2.7.16>	pectore concipio nil nisi triste meo.
<ov. pont. 2.7.17>	iam mihi fata liquet coeptos servantia cursus
<ov. pont. 2.7.18>	per sibi consuetas semper itura vias :
<ov. pont. 2.7.19>	observare deos, ne quid mihi cedat amice,
<ov. pont. 2.7.20>	verbaque Fortunae vix puto posse dari.
<ov. pont. 2.7.21>	est illi curae me perdere, quaeque solebat
<ov. pont. 2.7.22>	esse levis, constans et bene certa nocet,
<ov. pont. 2.7.23>	crede mihi, si sum veri tibi cognitus oris 
<ov. pont. 2.7.24>	(nec planis  nostris casibus esse puter ),
<ov. pont. 2.7.25>	Cinyphiae segetis citius numerabis aristas,
<ov. pont. 2.7.26>	altaque quam multis floreat Hybla thymis,
<ov. pont. 2.7.27>	et quot aves motis nitantur in aere pinnis,
<ov. pont. 2.7.28>	quotque natent pisces aequore, certus eris,
<ov. pont. 2.7.29>	quam tibi nostrorum statuatur summa laborum,
<ov. pont. 2.7.30>	quos ego sum terra, quos ego passus aqua.
<ov. pont. 2.7.31>	nulla Getis toto gens est truculentior orbe;
<ov. pont. 2.7.32>	sed tamen hi nostris ingemuere malis,
<ov. pont. 2.7.33>	quae tibi si memori coner perscribere versu.
<ov. pont. 2.7.34>	Uias est fati longa futura mei.
<ov. pont. 2.7.35>	 non igitur vereor  quo  te rear esse verendum,
<ov. pont. 2.7.36>	cuius amor nobis pignora mille dedit,
<ov. pont. 2.7.37>	sed quia res timida est omnis miser, et quia longo est
<ov. pont. 2.7.38>	tempore laetitiae ianua clausa meae.
<ov. pont. 2.7.39>	iam dolor in morem venit meus, utque Caducis
<ov. pont. 2.7.40>	percussu crebro saxa cavantur aquis,
<ov. pont. 2.7.41>	sic ego continuo Fortunae vulneror ictu,
<ov. pont. 2.7.42>	vixque habet in nobis iam nova plaga locum.
<ov. pont. 2.7.43>	nec magis assiduo vomer tenuatur ab usu,
<ov. pont. 2.7.44>	nec magis est curvis Appia trita rotis,
<ov. pont. 2.7.45>	pectora quam mea sunt sene calcata  malorum,
<ov. pont. 2.7.46>	et nihil inveni, quod mihi ferret opem.
<ov. pont. 2.7.47>	artibus ingenuis quaesita est gloria multis:
<ov. pont. 2.7.48>	infelix perii dotibus ipse meis.
<ov. pont. 2.7.49>	vita prior vitio caret et sine labe peracta est  :
<ov. pont. 2.7.50>	auxilii misero nil tulit illa mihi.
<ov. pont. 2.7.51>	culpa gravis precibus donatur saepe suorum:
<ov. pont. 2.7.52>	omnis pro nobis gratia muta fuit.
<ov. pont. 2.7.53>	adiuvat in duris aliquos  praesentia rebus:
<ov. pont. 2.7.54>	obruit hoc absens vasta procella caput.
<ov. pont. 2.7.55>	 quis  non horruerit tacitam  quoque Caesaris iram?
<ov. pont. 2.7.56>	addita sunt poenis aspera verba meis.
<ov. pont. 2.7.57>	fit fuga temporibus levior . proiectus in aequor
<ov. pont. 2.7.58>	Arcturum subii Pleiadumque minas,
<ov. pont. 2.7.59>	saepe solent hiemen placidam sentire carinae:
<ov. pont. 2.7.60>	non Ithacae puppi saevior unda fuit.
<ov. pont. 2.7.61>	recta fides comitum poterat mala nostra levare:
<ov. pont. 2.7.62>	ditata est spoliis perfida turba meis.
<ov. pont. 2.7.63>	mitius exilium faciunt loca: tristior ista
<ov. pont. 2.7.64>	terra sub ambobus non iacet ulla polis.
<ov. pont. 2.7.65>	 est aliquid patriis vicinum finibus esse:
<ov. pont. 2.7.66>	ultima me tellus, ultimus orbis habet.
<ov. pont. 2.7.67>	praestat et exulibus pacem tua laurea. Caesar:
<ov. pont. 2.7.68>	Pontica finitimo terra sub hoste iacet.
<ov. pont. 2.7.69>	tempus in agrorum cultu consumere dulce est:
<ov. pont. 2.7.70>	non patitur verti barbarus hostis humum.
<ov. pont. 2.7.71>	temperie caeli corpusque animusque iuvatur:
<ov. pont. 2.7.72>	frigore perpetuo Sarmatis ora riget.
<ov. pont. 2.7.73>	est in aqua dulci non invidiosa voluptas:
<ov. pont. 2.7.74>	aequoreo bibitur cum sale mixta palus.
<ov. pont. 2.7.75>	 omnia deficiunt. animus tamen omnia vincit:
<ov. pont. 2.7.76>	ille etiam vires corpus habere facit,
<ov. pont. 2.7.77>	sustineas ut onus, nitendum vertice pleno est,
<ov. pont. 2.7.78>	aut, flecti nervos si patiere, cades,
<ov. pont. 2.7.79>	spes quoque posse mora mitescere principis iram,
<ov. pont. 2.7.80>	vivere ne nolim deficiamque, cavet, 
<ov. pont. 2.7.81>	nec vos parva datis pauci solacia nobis,
<ov. pont. 2.7.82>	quorum spectata est per mala nostra fides, 
<ov. pont. 2.7.83>	coepta tene, quaeso, neque in aequore desere navem,
<ov. pont. 2.7.84>	meque simul serva iudiciumque tuum.

<ov. pont. 2.8.1>	Redditus est nobis Caesar cum Caesare nuper,
<ov. pont. 2.8.2>	quos mihi misisti, Maxime Cotta, deos;
<ov. pont. 2.8.3>	utque tuum munus numerum, quem debet, haberet,
<ov. pont. 2.8.4>	est ibi Caesaribus Livia iuncta suis.
<ov. pont. 2.8.5>	 argentum felix omnique beatius auro,
<ov. pont. 2.8.6>	quod, fuerit pretium cum rude, numen habet.
<ov. pont. 2.8.7>	non mihi divitias dando maiora dedisses,
<ov. pont. 2.8.8>	caelitibus missis nostra sub ora tribus, 
<ov. pont. 2.8.9>	est aliquid spectare deos et adesse putare,
<ov. pont. 2.8.10>	et quasi cum vero numine posse loqui.
<ov. pont. 2.8.11>	quantum ad te,  redii, nec me tenet ultima tellus,
<ov. pont. 2.8.12>	utque prius, media sospes in urbe moror.
<ov. pont. 2.8.13>	Caesareos video vultus, velut ante videbam :
<ov. pont. 2.8.14>	vix huius voti spes fuit ulla mihi;
<ov. pont. 2.8.15>	utque salutabam numen caeleste, saluto.
<ov. pont. 2.8.16>	quod reduci tribuas, nil, puto, maius habes,
<ov. pont. 2.8.17>	quid nostris oculis nisi sola Palatia desunt?
<ov. pont. 2.8.18>	qui locus ablato Caesare vilis erit.
<ov. pont. 2.8.19>	hunc ego eum spectem, videor mihi cernere Romam;
<ov. pont. 2.8.20>	nam patriae faciem sustinet ille suae.
<ov. pont. 2.8.21>	fallor an irati mihi sunt in imagine vultus,
<ov. pont. 2.8.22>	torvaque nescio quid forma minantis habet?
<ov. pont. 2.8.23>	parce, vir inmenso maior virtutibus orbe,
<ov. pont. 2.8.24>	iustaque vindictae supprime lora tuae.
<ov. pont. 2.8.25>	 parce, precor,  saecli decus indelebile  nostri,
<ov. pont. 2.8.26>	terrarum dominum quem tua cura facit.
<ov. pont. 2.8.27>	per patriae nomen, quae te tibi carior ipso est,
<ov. pont. 2.8.28>	per numquam surdos in tua vota deos,
<ov. pont. 2.8.29>	perque tori sociam, quae par tibi sola reperta est,
<ov. pont. 2.8.30>	et cui maiestas non onerosa tua est,
<ov. pont. 2.8.31>	perque tibi similem virtutis imagine natum,
<ov. pont. 2.8.32>	moribus adgnosci qui tuus esse potest,
<ov. pont. 2.8.33>	perque tuos, vel avo dignos, vel patre nepotes,
<ov. pont. 2.8.34>	qui veniunt magno per tua iussa gradu,
<ov. pont. 2.8.35>	parte leva minima nostras et contrahe poenas,
<ov. pont. 2.8.36>	daque, procul Scythico qui sit ab hoste, locum.
<ov. pont. 2.8.37>	et tua, si fas est, a Caesare proxime Caesar,
<ov. pont. 2.8.38>	numina sint precibus non inimica meis.
<ov. pont. 2.8.39>	sic fera quam primum pavido Germania vultu
<ov. pont. 2.8.40>	ante triumphantis serva feratur equos:
<ov. pont. 2.8.41>	sic pater in Pylios, Cumaeos mater in annos
<ov. pont. 2.8.42>	vivant, et possis filius esse diu.
<ov. pont. 2.8.43>	tu quoque, conveniens ingenti nupta marito,
<ov. pont. 2.8.44>	accipe non dura supplicis aure preces.
<ov. pont. 2.8.45>	 sic tibi vir sospes, sic sint cum prole nepotes,
<ov. pont. 2.8.46>	cumque bonis nuribus quod peperere nurus,
<ov. pont. 2.8.47>	sic, quem dira tibi rapuit Germania Drusum,
<ov. pont. 2.8.48>	pars fuerit partus sola caduca tui.
<ov. pont. 2.8.49>	sic tibi mature fraterni funeris ultor
<ov. pont. 2.8.50>	purpureus niveis filius instet equis.
<ov. pont. 2.8.51>	adnuite o! timidis, mitissima numina, votis.
<ov. pont. 2.8.52>	praesentis aliquid prosit habere deos.
<ov. pont. 2.8.53>	Caesaris adventu tuta  gladiator harena
<ov. pont. 2.8.54>	exit, et auxilium non leve vultus habet.
<ov. pont. 2.8.55>	 nos quoque vestra iuvat  quod, qua licet, ora videmus,
<ov. pont. 2.8.56>	intrata est superis quod domus una tribus,
<ov. pont. 2.8.57>	felices illi, qui non simulacra, sed ipsos,
<ov. pont. 2.8.58>	quique deum coram corpora vera vident,
<ov. pont. 2.8.59>	quod quoniam nobis invidit inutile fatum,
<ov. pont. 2.8.60>	quos dedit ars, vultus effigiemque colo.
<ov. pont. 2.8.61>	sic homines novere deos, quos arduus aether
<ov. pont. 2.8.62>	occulit, et colitur pro Iove forma Iovis,
<ov. pont. 2.8.63>	denique, quae mecum est et erit sine fine, cavete,
<ov. pont. 2.8.64>	ne sit in inviso vestra figura loco.
<ov. pont. 2.8.65>	 nam caput e nostra citius cervice recedet,
<ov. pont. 2.8.66>	et patiar fossis lumen abire genis,
<ov. pont. 2.8.67>	quam caream raptis, o publica numina, vobis:
<ov. pont. 2.8.68>	vos eritis nostrae portus et ara fugae.
<ov. pont. 2.8.69>	vos ego complectar, Geticis si cingar ab armis,
<ov. pont. 2.8.70>	utque meas aquilas, ut mea  signa sequar, 
<ov. pont. 2.8.71>	aut ego me fallo nimiaque cupidine ludor,
<ov. pont. 2.8.72>	aut spes exilii commodioris adest.
<ov. pont. 2.8.73>	nam minus et minus est facies in imagine tristis,
<ov. pont. 2.8.74>	visaque sunt dictis adnuere ora meis.
<ov. pont. 2.8.75>	vera precor fiant timidae praesagia mentis,
<ov. pont. 2.8.76>	iustaque quamvis est, sit minor ira dei.

<ov. pont. 2.9.1>	Regia progenies, cui nobilitatis origo
<ov. pont. 2.9.2>	nomen in Eumolpi pervenit usque, Coty, 
<ov. pont. 2.9.3>	fama loquax vestras si iam pervenit ad auris,
<ov. pont. 2.9.4>	me tibi finitimi parte iacere soli,
<ov. pont. 2.9.5>	supplicis exaudi, iuvenum mitissime, vocem,
<ov. pont. 2.9.6>	quamque potes, profugo (nam potes) adfer opem.
<ov. pont. 2.9.7>	me fortuna tibi - de qua quod non queror,  hoc est - 
<ov. pont. 2.9.8>	tradidit, hoc uno non inimica mihi.
<ov. pont. 2.9.9>	excipe naufragium non duro litore nostrum,
<ov. pont. 2.9.10>	ne fuerit terra tutior unda tua.
<ov. pont. 2.9.11>	regia, crede mihi, res est succurrere lapsis,
<ov. pont. 2.9.12>	convenit et tanto, quantus es ipse, viro.
<ov. pont. 2.9.13>	fortunam decet hoc istam: quae maxima cum sit,
<ov. pont. 2.9.14>	esse potest animo vix tamen aequa tuo.
<ov. pont. 2.9.15>	 conspicitur numquam meliore potentia causa,
<ov. pont. 2.9.16>	quam quotiens vanas non sinit esse preces,
<ov. pont. 2.9.17>	hoc nitor iste tui generis desiderat, hoc est
<ov. pont. 2.9.18>	a superis ortae nobilitatis opus.
<ov. pont. 2.9.19>	hoc tibi et Eumolpus, generis clarissimus auctor, 
<ov. pont. 2.9.20>	et prior Eumolpo suadet Erichthonius.
<ov. pont. 2.9.21>	hoc tecum commune deo est,  quod uterque rogati
<ov. pont. 2.9.22>	supplicibus vestris ferre soletis opem.
<ov. pont. 2.9.23>	numquid  erit, quare solito dignemur honore
<ov. pont. 2.9.24>	numina, si demas velle iuvare deos?
<ov. pont. 2.9.25>	Iuppiter oranti surdas si praebeat auris,
<ov. pont. 2.9.26>	victima pro templo cur cadat icta Iovis?
<ov. pont. 2.9.27>	si pacem nullam pontus mihi praestet eunti,
<ov. pont. 2.9.28>	irrita Neptuno cur ego tura feram?
<ov. pont. 2.9.29>	vana laborantis si fallat vota coloni,
<ov. pont. 2.9.30>	accipiat gravidae cur suis exta Ceres?
<ov. pont. 2.9.31>	nec dabit intonso iugulum caper hostia Baccho,
<ov. pont. 2.9.32>	musta sub adducto si pede nulla fluent.
<ov. pont. 2.9.33>	Caesar ut imperii moderetur frena precamur,
<ov. pont. 2.9.34>	tam bene quod patriae consulit ille suae.
<ov. pont. 2.9.35>	utilitas igitur magnos hominesque deosque
<ov. pont. 2.9.36>	efficit, auxiliis quoque favente suis.
<ov. pont. 2.9.37>	tu quoque fac prosis intra  tua castra iacenti,
<ov. pont. 2.9.38>	o Coty, progenies digna parente tuo.
<ov. pont. 2.9.39>	conveniens homini est hominem servare voluptas,
<ov. pont. 2.9.40>	et melius nulla quaeritur arte favor.
<ov. pont. 2.9.41>	quis non Antiphaten Laestrygona devovet? aut quis
<ov. pont. 2.9.42>	munifici mores improbat Alcinoi?
<ov. pont. 2.9.43>	non tibi Cassandreus pater est gentisve Pheraeae, 
<ov. pont. 2.9.44>	quive repertorem torruit arte sua:
<ov. pont. 2.9.45>	sed quam Marte ferox et vinci nescius armis,
<ov. pont. 2.9.46>	tam numquam, facta pace, cruoris amans, 
<ov. pont. 2.9.47>	adde quod ingenuas didicisse fideliter artes
<ov. pont. 2.9.48>	emollit mores nec sinit esse feros, 
<ov. pont. 2.9.49>	nec regum quisquam magis est instructus ab illis,
<ov. pont. 2.9.50>	mitibus aut studiis tempora plura dedit.
<ov. pont. 2.9.51>	carmina testantur, quae, si tua nomina demas,
<ov. pont. 2.9.52>	Threicium iuvenem composuisse negem; 
<ov. pont. 2.9.53>	neve sub hoc tractu vates foret unicus Orpheus,
<ov. pont. 2.9.54>	Bistonis ingenio terra superba tuo est.
<ov. pont. 2.9.55>	utque tibi est animus, cum res ita postulat, arma
<ov. pont. 2.9.56>	sumere et hostili tingere caede manum,
<ov. pont. 2.9.57>	atque ut es excusso iaculum torquere lacerto
<ov. pont. 2.9.58>	collaque velocis flectere doctus equi,
<ov. pont. 2.9.59>	tempora sic data sunt studiis ubi iusta paternis,
<ov. pont. 2.9.60>	 atque suis numeris  forte quievit opus,
<ov. pont. 2.9.61>	ne tua marcescant per inertis otia somnos,
<ov. pont. 2.9.62>	lucida Plena tendis in astra via.
<ov. pont. 2.9.63>	haec quoque res aliquid tecum mihi foederis affert:
<ov. pont. 2.9.64>	eiusdem sacri cultor uterque sumus.
<ov. pont. 2.9.65>	 ad vatem vates orantia brachia tendo,
<ov. pont. 2.9.66>	terra sit exiliis ut tua fida meis.
<ov. pont. 2.9.67>	non ego caede nocens in Ponti litora veni,
<ov. pont. 2.9.68>	mixtave sunt nostra dira venena manu:
<ov. pont. 2.9.69>	nec mea subiecta convicta est gemma tabella
<ov. pont. 2.9.70>	 mendacem linis imposuisse notam.
<ov. pont. 2.9.71>	nec quicquam, quod lege vetor committere, feci:
<ov. pont. 2.9.72>	est tamen his gravior noxa fatenda mihi.
<ov. pont. 2.9.73>	neve roges, quae sit, stultam conscripsimus  Artem;
<ov. pont. 2.9.74>	innocuas nobis haec vetat esse manus.
<ov. pont. 2.9.75>	 ecquid praeterea peccarim, quaerere noli,
<ov. pont. 2.9.76>	ut lateat  sola culpa sub Arte mea. 
<ov. pont. 2.9.77>	quicquid id est, habuit moderatam vindicis iram,
<ov. pont. 2.9.78>	qui nisi natalem nil mihi dempsit humum,
<ov. pont. 2.9.79>	hac quoniam careo, tua nunc vicinia praestet,
<ov. pont. 2.9.80>	inviso possim tutus ut esse loco.

<ov. pont. 2.10.1>	Ecquid ab impressae cognoscis imagine cerae
<ov. pont. 2.10.2>	haec tibi Nasonem scribere verba. Macer?
<ov. pont. 2.10.3>	auctorisque sui si non est anulus index,
<ov. pont. 2.10.4>	cognitane est nostra littera facta manu?
<ov. pont. 2.10.5>	 an tibi notitiam mora temporis eripit horum,
<ov. pont. 2.10.6>	nec repetunt oculi signa vetusta tui?
<ov. pont. 2.10.7>	sis licet oblitus pariter gemmaeque manusque,
<ov. pont. 2.10.8>	exciderit tantum ne tibi cura mei.
<ov. pont. 2.10.9>	quam tu vel longi debes convictibus aevi,
<ov. pont. 2.10.10>	vel mea quod coniunx non aliena tibi est, 
<ov. pont. 2.10.11>	vel studiis, quibus es, quam nos, sapientius usus,
<ov. pont. 2.10.12>	utque decet, nulla factus es Arte nocens.
<ov. pont. 2.10.13>	tu canis aeterno quicquid restabat Homero,
<ov. pont. 2.10.14>	ne careant summa Troica bella manu.
<ov. pont. 2.10.15>	Naso parum prudens, artem dum tradit amandi,
<ov. pont. 2.10.16>	doctrinae pretium triste magister habet,
<ov. pont. 2.10.17>	sunt tamen inter se communia sacra poetis,
<ov. pont. 2.10.18>	diversum quamvis quisque sequamur  iter : 
<ov. pont. 2.10.19>	quorum te memorem, quamquam procul absumus, esse
<ov. pont. 2.10.20>	suspicor, et casus velle levare meos.
<ov. pont. 2.10.21>	te duce magnificas Asiae perspeximus urbes:
<ov. pont. 2.10.22>	Trinacris est oculis te duce visa  meis.
<ov. pont. 2.10.23>	vidimus Aetnaea caelum splendescere flamma,
<ov. pont. 2.10.24>	subpositus monti quam vomit ore Gigans,
<ov. pont. 2.10.25>	Hennaeosque lacus et olentis  stagna Palici, 
<ov. pont. 2.10.26>	quaque suis Cyanen miscet Anapus aquis.
<ov. pont. 2.10.27>	nec procul hinc nymphe, quae, dum fugit Elidis amnem,
<ov. pont. 2.10.28>	tecta sub aequorea nunc quoque currit aqua.
<ov. pont. 2.10.29>	hic mihi labentis pars anni magna peracta est.
<ov. pont. 2.10.30>	 eheu, quam dispar est locus ille Getis!
<ov. pont. 2.10.31>	et quota pars haec sunt rerum, quas vidimus ambo
<ov. pont. 2.10.32>	te mihi iucundas efficiente vias!
<ov. pont. 2.10.33>	seu rate caeruleas picta sulcavimus undas,
<ov. pont. 2.10.34>	esseda nos agili sive tulere rota,
<ov. pont. 2.10.35>	 saepe brevis nobis vicibus via visa loquendi,
<ov. pont. 2.10.36>	pluraque, si numeres, verba fuere gradu,
<ov. pont. 2.10.37>	saepe dies sermone minor fuit, inque loquendum
<ov. pont. 2.10.38>	tarda per aestivos defuit hora dies.
<ov. pont. 2.10.39>	est aliquid casus pariter timuisse marinos,
<ov. pont. 2.10.40>	iunctaque ad aequoreos vota tulisse deos.
<ov. pont. 2.10.41>	et modo res egisse simul, modo rursus ab illis,
<ov. pont. 2.10.42>	quorum non pudeat, posse referre iocos,
<ov. pont. 2.10.43>	haec tibi cum subeant, absim licet,  omnibus annis
<ov. pont. 2.10.44>	ante tuos oculos, ut modo visus, ero.
<ov. pont. 2.10.45>	 ipse quidem certe cum sim sub cardine mundi,
<ov. pont. 2.10.46>	qui semper liquidis altior extat aquis,
<ov. pont. 2.10.47>	te tamen intueor quo solo pectore possum,
<ov. pont. 2.10.48>	et tecum gelido saepe sub axe loquor,
<ov. pont. 2.10.49>	hic es, et ignoras, et ades celeberrimus absens,
<ov. pont. 2.10.50>	inque Getas media iussus ab urbe venis.
<ov. pont. 2.10.51>	redde vicem, et, quoniam regio felicior ista est,
<ov. pont. 2.10.52>	istic me memori pectore semper habe.

<ov. pont. 2.11.1>	Hoc tibi, Rufe, brevi properatum tempore mittit
<ov. pont. 2.11.2>	Naso, parum faustae conditor Artis, opus,
<ov. pont. 2.11.3>	ut, quamquam longe toto sumus orbe remoti,
<ov. pont. 2.11.4>	scire tamen possis nos meminisse tui.
<ov. pont. 2.11.5>	 nominis ante mei venient oblivia nobis,
<ov. pont. 2.11.6>	pectore quam pietas sit tua pulsa meo:
<ov. pont. 2.11.7>	et prius hanc animam vacuas reddemus in auras,
<ov. pont. 2.11.8>	quam fiat meriti gratia vana tui.
<ov. pont. 2.11.9>	grande voco lacrimas meritum, quibus ora rigabas
<ov. pont. 2.11.10>	cum mea concreto sicca dolore forent: 
<ov. pont. 2.11.11>	grande voco meritum maestae solacia mentis,
<ov. pont. 2.11.12>	cum pariter nobis illa tibique dares,
<ov. pont. 2.11.13>	sponte quidem per seque mea est laudabilis uxor,
<ov. pont. 2.11.14>	admonitu melior fit tamen illa tuo.
<ov. pont. 2.11.15>	 namque quod Hermionae Castor fuit, Hector Iuli,
<ov. pont. 2.11.16>	hoc ego te laetor coniugis esse meae.
<ov. pont. 2.11.17>	quae ne dissimilis tibi sit probitate laborat,
<ov. pont. 2.11.18>	seque tui vita sanguinis esse probat,
<ov. pont. 2.11.19>	ergo quod fuerat stimulis factura sine ullis,
<ov. pont. 2.11.20>	plenius auctorem te quoque nancta facit,
<ov. pont. 2.11.21>	acer et ad palmae per se cursurus honores,
<ov. pont. 2.11.22>	si tamen horteris, fortius ibit equus,
<ov. pont. 2.11.23>	adde quod absentis cura mandata fideli
<ov. pont. 2.11.24>	perficis, et nullum ferre gravaris onus.
<ov. pont. 2.11.25>	 o, referant grates, quoniam non possumus ipsi,
<ov. pont. 2.11.26>	di tibi! qui referent, si pia facta vident;
<ov. pont. 2.11.27>	sufficiatque diu corpus quoque moribus istis,
<ov. pont. 2.11.28>	maxima Fundani gloria, Rufe, soli.

<ov. pont. 3.1.1>	Aequor Iasonio pulsatum remige primum,
<ov. pont. 3.1.2>	quaeque nec hoste fero nec nive, terra, cares,
<ov. pont. 3.1.3>	ecquod erit tempus quo vos ego Naso relinquam
<ov. pont. 3.1.4>	in minus hostili iussus abesse loco?
<ov. pont. 3.1.5>	 an mihi barbaria vivendum semper in ista,
<ov. pont. 3.1.6>	inque Tomitana condar oportet humo?
<ov. pont. 3.1.7>	pace tua, si pax ulla est tua, Pontica tellus,
<ov. pont. 3.1.8>	finitimus rapido quam terit hostis equo,
<ov. pont. 3.1.9>	pace tua dixisse velim, tu pessima duro
<ov. pont. 3.1.10>	pars es in exilio, tu mala nostra gravas.
<ov. pont. 3.1.11>	tu neque ver sentis cinctum florente corona,
<ov. pont. 3.1.12>	tu neque messorum corpora nuda vides.
<ov. pont. 3.1.13>	nec tibi pampineas autumnus porrigit uvas:
<ov. pont. 3.1.14>	cuncta sed inmodicum tempora frigus habet, 
<ov. pont. 3.1.15>	 tu glacie freta vincta tenes,  et in aequore piscis
<ov. pont. 3.1.16>	inclusus tecta saepe natavit aqua.
<ov. pont. 3.1.17>	nec tibi sunt fontes, laticis nisi paene marini,
<ov. pont. 3.1.18>	qui potus dubium sistat alatne sitim,
<ov. pont. 3.1.19>	rara, neque haec felix, in apertis eminet arvis
<ov. pont. 3.1.20>	arbor, et in terra est altera forma maris.
<ov. pont. 3.1.21>	non avis obloquitur, silvis nisi siqua remota 
<ov. pont. 3.1.22>	aequoreas rauco gutture potat aquas,
<ov. pont. 3.1.23>	tristia per vacuos horrent absinthia campos,
<ov. pont. 3.1.24>	conveniensque suo messis amara loco.
<ov. pont. 3.1.25>	 adde metus, et quod murus pulsatur ab hoste,
<ov. pont. 3.1.26>	tinctaque mortifera tabe sagitta madet,
<ov. pont. 3.1.27>	quod procul haec regio est et ab omni devia cursu,
<ov. pont. 3.1.28>	nec pede quo quisquam nec rate tutus eat.
<ov. pont. 3.1.29>	non igitur mirum, finem quaerentibus horum
<ov. pont. 3.1.30>	altera si nobis usque rogatur humus.
<ov. pont. 3.1.31>	te magis est mirum non hoc evincere, coniunx,
<ov. pont. 3.1.32>	inque meis lacrimas posse tenere malis, 
<ov. pont. 3.1.33>	quid facias, quaeris? quaeras hoc scilicet ipsum,
<ov. pont. 3.1.34>	invenies, vere si reperire voles.
<ov. pont. 3.1.35>	velle parum est: cupias, ut re potiaris, oportet,
<ov. pont. 3.1.36>	et faciat somnos haec tibi cura breves,
<ov. pont. 3.1.37>	velle reor multos: quis enim mihi tam sit iniquus.
<ov. pont. 3.1.38>	optet ut exilium pace carere meum?
<ov. pont. 3.1.39>	pectore te toto cunctisque incumbere nervis
<ov. pont. 3.1.40>	et niti pro me nocte dieque decet.
<ov. pont. 3.1.41>	utque iuvent alii, tu debes vincere amicos,
<ov. pont. 3.1.42>	uxor, et ad partis prima venire tuas.
<ov. pont. 3.1.43>	magna tibi imposita est nostris persona libellis:
<ov. pont. 3.1.44>	coniugis exemplum diceris esse bonae.
<ov. pont. 3.1.45>	 hanc cave degeneres, ut sint praeconia nostra
<ov. pont. 3.1.46>	vera, vide famae quod tuearis opus.
<ov. pont. 3.1.47>	ut nihil ipse querar, tacito me fama queretur,
<ov. pont. 3.1.48>	quae debet, fuerit ni tibi cura mei,
<ov. pont. 3.1.49>	exposuit memet populo Fortuna videndum,
<ov. pont. 3.1.50>	et plus notitiae, quam fuit ante, dedit.
<ov. pont. 3.1.51>	notior est factus Capaneus a fulminis ictu .
<ov. pont. 3.1.52>	notus humo mersis Amphiaraus equis,
<ov. pont. 3.1.53>	si minus errasset, notus minus esset Ulixes:
<ov. pont. 3.1.54>	magna Philoctetae vulnere fama suo est.
<ov. pont. 3.1.55>	 si locus est aliquis tanta inter nomina parvis,
<ov. pont. 3.1.56>	nos quoque conspicuos nostra ruina facit,
<ov. pont. 3.1.57>	nec te nesciri patitur mea pagina, qua non
<ov. pont. 3.1.58>	inferius Coa Bittide  nomen habes, 
<ov. pont. 3.1.59>	quicquid ages igitur, scaena spectabere magna,
<ov. pont. 3.1.60>	et pia non paucis  testibus uxor eris.
<ov. pont. 3.1.61>	crede mihi, quotiens laudaris carmine nostro,
<ov. pont. 3.1.62>	qui legit has laudes, an mereare rogat,
<ov. pont. 3.1.63>	utque favere reor plures virtutibus istis,
<ov. pont. 3.1.64>	sic tua non paucae carpere facta volent.
<ov. pont. 3.1.65>	 quarum tu praesta ne livor dicere possit 
<ov. pont. 3.1.66>	"haec est pro miseri lenta salute viri." 
<ov. pont. 3.1.67>	cumque ego deficiam, nec possim ducere currum,
<ov. pont. 3.1.68>	fac tu sustineas debile sola iugum.
<ov. pont. 3.1.69>	ad medicum specto venis fugientibus aeger:
<ov. pont. 3.1.70>	ultima pars animae dum mihi restat, ades;
<ov. pont. 3.1.71>	quodque ego praestarem, si te magis ipse valerem,
<ov. pont. 3.1.72>	id mihi, cum valeas fortius ipsa, refer.
<ov. pont. 3.1.73>	exigit hoc socialis amor foedusque maritum:
<ov. pont. 3.1.74>	moribus hoc, coniunx, exigis ipsa tuis.
<ov. pont. 3.1.75>	 hoc domui debes, de qua censeris, ut illam
<ov. pont. 3.1.76>	non magis officiis quam probitate colas,
<ov. pont. 3.1.77>	cuncta licet facias, nisi eris laudabilis uxor,
<ov. pont. 3.1.78>	non poterit credi Marcia culta tibi.
<ov. pont. 3.1.79>	nec sumus indigni: nec, si vis vera fateri,
<ov. pont. 3.1.80>	debetur meritis gratia nulla meis.
<ov. pont. 3.1.81>	redditur illa quidem grandi cum faenore nobis,
<ov. pont. 3.1.82>	nec te, si cupiat, laedere rumor habet,
<ov. pont. 3.1.83>	sed tamen hoc factis adiunge prioribus unum,
<ov. pont. 3.1.84>	pro nostris ut sis ambitiosa malis.
<ov. pont. 3.1.85>	ut minus infesta iaceam regione labora,
<ov. pont. 3.1.86>	clauda nec officii pars erit ulla tui.
<ov. pont. 3.1.87>	magna peto, sed non tamen invidiosa roganti:
<ov. pont. 3.1.88>	utque ea non teneas, tuta repulsa tua est.
<ov. pont. 3.1.89>	nec mihi suscense,  totiens, si carmine nostro,
<ov. pont. 3.1.90>	quod facis, ut facias, teque imitere, rogo.
<ov. pont. 3.1.91>	fortibus adsuevit tubicen prodesse, suoque
<ov. pont. 3.1.92>	dux bene pugnantis incitat ore viros.
<ov. pont. 3.1.93>	nota tua est probitas testataque tempus in omne;
<ov. pont. 3.1.94>	sit virtus etiam non probitate minor.
<ov. pont. 3.1.95>	 non tibi Amazonia est pro me sumenda securis,
<ov. pont. 3.1.96>	aut excisa levi pelta gerenda manu.
<ov. pont. 3.1.97>	numen adorandum est, non ut mihi fiat amicum,
<ov. pont. 3.1.98>	sed sit ut iratum, quam fuit ante, minus.
<ov. pont. 3.1.99>	gratia si nulla est, lacrimae tibi gratia fient.
<ov. pont. 3.1.100>	hac potes aut nulla parte movere deos.
<ov. pont. 3.1.101>	quae tibi ne desint, bene per mala nostra cavetur :
<ov. pont. 3.1.102>	meque viro flendi copia dives adest;
<ov. pont. 3.1.103>	utque meae res sunt, omni, puto, tempore flebis.
<ov. pont. 3.1.104>	has fortuna tibi nostra ministrat  opes.
<ov. pont. 3.1.105>	 si mea mors redimenda tua, quod abominor, esset,
<ov. pont. 3.1.106>	Admeti coniunx, quam sequereris, erat.
<ov. pont. 3.1.107>	aemula Penelopes fieres, si fraude pudica
<ov. pont. 3.1.108>	instantis velles fallere nupta procos.
<ov. pont. 3.1.109>	si comes extincti Manes sequerere mariti,
<ov. pont. 3.1.110>	esset dux facti Laodamia tui.
<ov. pont. 3.1.111>	Iphias ante oculos tibi erat ponenda volenti
<ov. pont. 3.1.112>	corpus in accensos mittere forte rogos.
<ov. pont. 3.1.113>	morte nihil opus est, nihil Icariotide tela.
<ov. pont. 3.1.114>	Caesaris est coniunx ore precanda tuo,
<ov. pont. 3.1.115>	quae praestat virtute sua, ne prisca vetustas
<ov. pont. 3.1.116>	laude pudicitiae saecula nostra premat: 
<ov. pont. 3.1.117>	quae Veneris formam, mores Iunonis habendo
<ov. pont. 3.1.118>	sola est caelesti digna reperta toro.
<ov. pont. 3.1.119>	quid trepidas et adire times? non impia Procne
<ov. pont. 3.1.120>	 filiave Aetae voce movenda tua est,
<ov. pont. 3.1.121>	nec nurus Aegypti, nec saeva Agamemnonis uxor,
<ov. pont. 3.1.122>	Scyllaque, quae Siculas inguine terret aquas,
<ov. pont. 3.1.123>	Telegonive parens vertendis nata figuris,
<ov. pont. 3.1.124>	nexaque nodosas angue Medusa comas,
<ov. pont. 3.1.125>	femina sed princeps, in qua Fortuna videre
<ov. pont. 3.1.126>	se probat et caecae crimina falsa tulit:
<ov. pont. 3.1.127>	qua nihil in terris ad finem solis ab ortu
<ov. pont. 3.1.128>	clarius excepto Caesare mundus habet,
<ov. pont. 3.1.129>	eligito tempus captatum saepe rogandi,
<ov. pont. 3.1.130>	exeat adversa ne tua navis aqua.
<ov. pont. 3.1.131>	non semper sacras reddunt oracula sortis,
<ov. pont. 3.1.132>	ipsaque non omni tempore fana patent,
<ov. pont. 3.1.133>	cum status urbis erit, qualem nunc auguror esse,
<ov. pont. 3.1.134>	et nullus populi contrahet ora dolor,
<ov. pont. 3.1.135>	cum domus Augusti, Capitoli more colenda,
<ov. pont. 3.1.136>	laeta, quod est et sit, plenaque pacis erit,
<ov. pont. 3.1.137>	tum tibi di faciant adeundi copia fiat,
<ov. pont. 3.1.138>	profectura aliquid tum tua verba putes.
<ov. pont. 3.1.139>	siquid aget maius, differ tua coepta caveque
<ov. pont. 3.1.140>	spem festinando praecipitare meam.
<ov. pont. 3.1.141>	nec rursus iubeo dum sit vacuissima quaeras:
<ov. pont. 3.1.142>	corporis ad curam vix vacat illa sui.
<ov. pont. 3.1.143>	omnia ...........
<ov. pont. 3.1.144>	per rerum turbam tu quoque oportet eas.
<ov. pont. 3.1.145>	 cum tibi contigerit vultum Iunonis adire,
<ov. pont. 3.1.146>	fac sis personae, quam tueare, memor.
<ov. pont. 3.1.147>	nec factum defende meum; mala causa silenda est.
<ov. pont. 3.1.148>	nil nisi sollicitae sint tua verba preces, 
<ov. pont. 3.1.149>	tum lacrimis demenda mora est, summissaque terra 
<ov. pont. 3.1.150>	ad non mortalis brachia tende pedes.
<ov. pont. 3.1.151>	tum pete nil aliud, saevo nisi ab hoste recedam;
<ov. pont. 3.1.152>	hostem Fortunam sit satis esse mihi.
<ov. pont. 3.1.153>	plura quidem subeunt, sed conturbata  timore
<ov. pont. 3.1.154>	haec quoque vix poteris voce tremente loqui.
<ov. pont. 3.1.155>	 suspicor hoc damno fore non tibi. sentiet illa
<ov. pont. 3.1.156>	te maiestatem pertimuisse suam.
<ov. pont. 3.1.157>	nec, tua si fletu scindentur verba, nocebit:
<ov. pont. 3.1.158>	interdum lacrimae pondera vocis habent,
<ov. pont. 3.1.159>	lux etiam coeptis facito bona talibus adsit
<ov. pont. 3.1.160>	horaque conveniens auspiciumque favens.
<ov. pont. 3.1.161>	sed prius imposito sanctis altaribus igni
<ov. pont. 3.1.162>	tura fer ad magnos vinaque pura deos.
<ov. pont. 3.1.163>	e quibus ante omnis Augustum numen adora
<ov. pont. 3.1.164>	progeniemque piam participemque tori.
<ov. pont. 3.1.165>	 sint utinam mites solito tibi more tuasque
<ov. pont. 3.1.166>	non duris lacrimas vultibus aspiciant.

<ov. pont. 3.2.1>	Quam legis a nobis missam tibi. Cotta, salutem,
<ov. pont. 3.2.2>	missa sit ut vere pervenitque, precor.
<ov. pont. 3.2.3>	namque meis sospes multum cruciatibus aufers,
<ov. pont. 3.2.4>	atque  sit in  nobis pars bona salva facis.
<ov. pont. 3.2.5>	 cumque labent aliqui iactataque vela relinquant,
<ov. pont. 3.2.6>	tu lacerae remanes ancora sola rati. 
<ov. pont. 3.2.7>	grata tua est igitur pietas, ignoscimus illis,
<ov. pont. 3.2.8>	qui cum Fortuna terga dedere fugae, 
<ov. pont. 3.2.9>	cum feriant unum, non unum fulmina terrent,
<ov. pont. 3.2.10>	iunctaque percusso turba pavere solet: 
<ov. pont. 3.2.11>	cumque dedit paries venturae signa ruinae,
<ov. pont. 3.2.12>	sollicito vacuus fit locus ille metu.
<ov. pont. 3.2.13>	quis non e timidis aegri contagia vitat,
<ov. pont. 3.2.14>	vicinum metuens ne trahat inde malum?
<ov. pont. 3.2.15>	 me quoque amicorum nimio terrore metuque,
<ov. pont. 3.2.16>	non odio, quidam destituere mei.
<ov. pont. 3.2.17>	non illis pietas, non officiosa voluntas
<ov. pont. 3.2.18>	defuit: adversos extimuere deos.
<ov. pont. 3.2.19>	utque magis cauti possunt timidique videri,
<ov. pont. 3.2.20>	 sic appellari non meruere mali.
<ov. pont. 3.2.21>	aut  meus excusat caros ita candor amicos,
<ov. pont. 3.2.22>	utque habeant de me crimina nulla,
<ov. pont. 3.2.23>	favet, sint hi contenti venia, iactentque  licebit
<ov. pont. 3.2.24>	purgari factum me quoque teste suum.
<ov. pont. 3.2.25>	 pars estis pauci melior, qui rebus in artis
<ov. pont. 3.2.26>	ferre mihi nullam turpe putastis opem.
<ov. pont. 3.2.27>	tunc igitur meriti morietur gratia vestri,
<ov. pont. 3.2.28>	cum cinis absumpto corpore factus ero.
<ov. pont. 3.2.29>	fallor, et illa meae superabit tempora vitae,
<ov. pont. 3.2.30>	si tamen a memori posteritate legar.
<ov. pont. 3.2.31>	corpora debentur maestis exsanguia bustis:
<ov. pont. 3.2.32>	effugiunt structos nomen honorque rogos.
<ov. pont. 3.2.33>	occidit et Theseus et qui comitavit Oresten:
<ov. pont. 3.2.34>	sed tamen in laudes vivit uterque suas.
<ov. pont. 3.2.35>	vos etiam seri laudabunt saepe nepotes,
<ov. pont. 3.2.36>	claraque erit scriptis gloria vestra meis.
<ov. pont. 3.2.37>	hic quoque Sauromatae iam vos novere Getaeque,
<ov. pont. 3.2.38>	et tales animos barbara turba probat,
<ov. pont. 3.2.39>	eumque ego de vestra nuper probitate referrem
<ov. pont. 3.2.40>	(nam didici Getice Sarmaticeque loqui),
<ov. pont. 3.2.41>	forte senex quidam, coetu cum staret in illo,
<ov. pont. 3.2.42>	reddidit ad nostros talia verba sonos :
<ov. pont. 3.2.43>	"nos quoque amicitiae nomen, bone, novimus hospes,
<ov. pont. 3.2.44>	quos procul a vobis Pontus et Hister  habet.
<ov. pont. 3.2.45>	 est locus in Scythia, Tauros dixere priores,
<ov. pont. 3.2.46>	qui Getica longe non ita distat humo.
<ov. pont. 3.2.47>	hac ego sum terra (patriae nec paenitet) ortus:
<ov. pont. 3.2.48>	consortem Phoebi gens colit illa deam.
<ov. pont. 3.2.49>	templa manent hodie vastis innixa columnis,
<ov. pont. 3.2.50>	perque quater denos itur in illa gradus,
<ov. pont. 3.2.51>	fama refert illic signum caeleste fuisse;
<ov. pont. 3.2.52>	quoque minus dubites, stat basis orba dea;
<ov. pont. 3.2.53>	araque, quae fuerat natura candida saxi,
<ov. pont. 3.2.54>	decolor adfuso tincta cruore rubet.
<ov. pont. 3.2.55>	 femina sacra facit taedae non nota iugali,
<ov. pont. 3.2.56>	quae superat Scythicas nobilitate nurus,
<ov. pont. 3.2.57>	sacrifici genus est, sic instituere parentes,
<ov. pont. 3.2.58>	advena virgineo caesus ut ense cadat.
<ov. pont. 3.2.59>	regna Thoans habuit Maeotide clarus in ora,
<ov. pont. 3.2.60>	nec fuit Euxinis notior alter aquis.
<ov. pont. 3.2.61>	sceptra tenente illo liquidas fecisse per auras
<ov. pont. 3.2.62>	nescioquam dicunt Iphigenian iter.
<ov. pont. 3.2.63>	quam levibus ventis sub nube per aethera  vectam
<ov. pont. 3.2.64>	creditur his Phoebe deposuisse locis.
<ov. pont. 3.2.65>	 praefuerat templo multos ea rite per annos,
<ov. pont. 3.2.66>	invita peragens tristia sacra manu:
<ov. pont. 3.2.67>	cum duo velifera iuvenes venere carina
<ov. pont. 3.2.68>	presseruntque suo litora nostra pede.
<ov. pont. 3.2.69>	par fuit his aetas et amor, quorum alter Orestes,
<ov. pont. 3.2.70>	alter erat Pylades : nomina fama tenet,
<ov. pont. 3.2.71>	protinus inmitem Triviae ducuntur ad aram,
<ov. pont. 3.2.72>	evincti geminas ad sua terga manus,
<ov. pont. 3.2.73>	spargit aqua captos lustrali Graia sacerdos,
<ov. pont. 3.2.74>	ambiat ut fulvas infula longa comas.
<ov. pont. 3.2.75>	dumque parat sacrum, dum velat tempora vittis,
<ov. pont. 3.2.76>	dum tardae causas invenit ipsa morae,
<ov. pont. 3.2.77>	non ego crudelis, iuvenes, (ignoscite) dixit
<ov. pont. 3.2.78>	sacra suo facio barbariora loco.
<ov. pont. 3.2.79>	ritus is est gentis, qua vos tamen urbe venitis?
<ov. pont. 3.2.80>	quodve parum fausta puppe petistis iter?' 
<ov. pont. 3.2.81>	dixit, et audito patriae pia nomine virgo
<ov. pont. 3.2.82>	consortes urbis comperit esse suae.
<ov. pont. 3.2.83>	alter ut e vobis inquit cadat hostia sacris,
<ov. pont. 3.2.84>	ad patrias sedes nuntius alter eat.
<ov. pont. 3.2.85>	 ire iubet Pylades carum periturus Oresten;
<ov. pont. 3.2.86>	hic negat, inque vices pugnat uterque mori.
<ov. pont. 3.2.87>	extitit hoc unum, quo non convenerit illis:
<ov. pont. 3.2.88>	cetera par  concors et sine lite fuit.
<ov. pont. 3.2.89>	dum peragunt pulchri iuvenes certamen amoris
<ov. pont. 3.2.90>	ad fratrem scriptas exarat illa notas.
<ov. pont. 3.2.91>	ad fratrem mandata dabat, cuique illa dabantur
<ov. pont. 3.2.92>	(humanos casus aspice!) frater erat.
<ov. pont. 3.2.93>	nec mora, de templo rapiunt simulacra Dianae,
<ov. pont. 3.2.94>	clamque per inmensas puppe feruntur aquas.
<ov. pont. 3.2.95>	 mirus amor iuvenum . quamvis abiere tot anni,
<ov. pont. 3.2.96>	in Scythia magnum nunc quoque nomen habent,"
<ov. pont. 3.2.97>	fabula narrata est postquam vulgaris ab illo,
<ov. pont. 3.2.98>	laudarunt omnes facta piamque fidem,
<ov. pont. 3.2.99>	scilicet hac etiam, qua nulla ferocior ora est,
<ov. pont. 3.2.100>	nomen amicitiae barbara corda movet,
<ov. pont. 3.2.101>	quid facere Ausonia geniti debetis in urbe,
<ov. pont. 3.2.102>	cum tangant duros  talia facta Getas?
<ov. pont. 3.2.103>	adde quod est animus semper tibi mitis, et altae 
<ov. pont. 3.2.104>	indicium mores nobilitatis habent,
<ov. pont. 3.2.105>	 quos Volesus patrii cognoscat nominis auctor,
<ov. pont. 3.2.106>	quos Numa maternus non neget esse suos.
<ov. pont. 3.2.107>	adiectique probent genetiva ad nomina  Cottae,
<ov. pont. 3.2.108>	si tu non esses, interitura domus,
<ov. pont. 3.2.109>	digne vir hac serie, lapso  succurrere amico
<ov. pont. 3.2.110>	conveniens istis moribus esse puta.

<ov. pont. 3.3.1>	Si vacat exiguum profugo dare tempus amico,
<ov. pont. 3.3.2>	o sidus Fabiae, Maxime, gentis, ades,
<ov. pont. 3.3.3>	dum tibi quae vidi refero, seu corporis umbra
<ov. pont. 3.3.4>	seu veri species seu fuit ille sopor.
<ov. pont. 3.3.5>	 nox erat et bifores intrabat luna fenestras,
<ov. pont. 3.3.6>	mense fere medio quanta nitere solet.
<ov. pont. 3.3.7>	publica me requies curarum somnus habebat,
<ov. pont. 3.3.8>	fusaque erant toto languida membra toro,
<ov. pont. 3.3.9>	cum subito pinnis agitatus inhorruit aer,
<ov. pont. 3.3.10>	et gemuit parvo mota fenestra sono.
<ov. pont. 3.3.11>	territus in cubitum relevo mea membra sinistrum,
<ov. pont. 3.3.12>	pulsus et e trepido pectore somnus abit.
<ov. pont. 3.3.13>	stabat Amor, vultu non quo prius esse solebat,
<ov. pont. 3.3.14>	fulcra tenens laeva tristis acerna manu,
<ov. pont. 3.3.15>	nec torquem collo, nec habens crinale capillo,
<ov. pont. 3.3.16>	nec bene dispositas comptus, ut ante, comas, 
<ov. pont. 3.3.17>	horrida pendebant molles super ora capilli,
<ov. pont. 3.3.18>	et visa est oculis horrida pinna meis,
<ov. pont. 3.3.19>	qualis in aeriae tergo solet esse columbae,
<ov. pont. 3.3.20>	tractatam multae quam tetigere manus.
<ov. pont. 3.3.21>	hunc simul agnovi, neque enim mihi notior alter,
<ov. pont. 3.3.22>	talibus adfata est libera lingua sonis: 
<ov. pont. 3.3.23>	"o puer, exilii decepto causa magistro,
<ov. pont. 3.3.24>	quem fuit utilius non docuisse mihi,
<ov. pont. 3.3.25>	huc quoque venisti, pax est ubi tempore nullo,
<ov. pont. 3.3.26>	et coit adstrictis barbarus Hister aquis?
<ov. pont. 3.3.27>	quae tibi causa viae, nisi uti mala nostra videres?
<ov. pont. 3.3.28>	quae sunt, si nescis, invidiosa tibi.
<ov. pont. 3.3.29>	tu mihi dictasti iuvenalia carmina primus:
<ov. pont. 3.3.30>	 apposui senis te duce quinque pedes, 
<ov. pont. 3.3.31>	nec me Maeonio consurgere carmine nec me
<ov. pont. 3.3.32>	dicere magnorum passus es acta ducum, 
<ov. pont. 3.3.33>	forsitan exiguas, aliquas tamen, arcus et ignes 
<ov. pont. 3.3.34>	ingenii vires comminuere mei.
<ov. pont. 3.3.35>	 namque ego dum canto tua regna tuaeque parentis
<ov. pont. 3.3.36>	in nullum mea mens grande vacavit opus,
<ov. pont. 3.3.37>	nec satis hoc fuerat, stulto  quoque carmine feci,
<ov. pont. 3.3.38>	Artibus ut posses non rudis esse meis.
<ov. pont. 3.3.39>	pro quibus exilium misero est mihi reddita merces,
<ov. pont. 3.3.40>	id quoque in extremis et sine pace locis.
<ov. pont. 3.3.41>	at non Chionides Eumolpus in Orphea talis,
<ov. pont. 3.3.42>	in Phryga nec Satyrum talis Olympus erat,
<ov. pont. 3.3.43>	praemia nec Chiron ab Achille talia cepit,
<ov. pont. 3.3.44>	Pythagoraeque ferunt non nocuisse Numam.
<ov. pont. 3.3.45>	 nomina neu referam longum collecta per aevum,
<ov. pont. 3.3.46>	discipulo perii solus ab ipse meo.
<ov. pont. 3.3.47>	dum damus arma tibi, dum te, lascive, docemus,
<ov. pont. 3.3.48>	haec te discipulo dona magister habet,
<ov. pont. 3.3.49>	scis tamen, et liquido iuratus dicere possis,
<ov. pont. 3.3.50>	 non ine legitimos sollicitasse toros.
<ov. pont. 3.3.51>	scripsimus haec illis, quarum nec vitta pudicos
<ov. pont. 3.3.52>	contingit crines nec stola longa pedes,
<ov. pont. 3.3.53>	dic, precor, ecquando didicisti fallere nuptas,
<ov. pont. 3.3.54>	et facere incertum per mea iussa genus?
<ov. pont. 3.3.55>	 an sit ab his omnis rigide summota libellis,
<ov. pont. 3.3.56>	quam lex furtivos arcet habere viros?
<ov. pont. 3.3.57>	quid tamen hoc prodest, vetiti si lege severa
<ov. pont. 3.3.58>	credor adulterii composuisse notas?
<ov. pont. 3.3.59>	at tu, sic habeas ferientes cuncta sagittas,
<ov. pont. 3.3.60>	sic numquam rapido lampades igne vacent,
<ov. pont. 3.3.61>	sic regat imperium terrasque coerceat omnis
<ov. pont. 3.3.62>	Caesar, ab Aenea qui tibi fratre tuus,
<ov. pont. 3.3.63>	effice, sit nobis non inplacabilis ira,
<ov. pont. 3.3.64>	meque loco plecti commodiore velit.
<ov. pont. 3.3.65>	 haec ego visus eram puero dixisse volucri,
<ov. pont. 3.3.66>	hos visus nobis ille dedisse sonos .
<ov. pont. 3.3.67>	per mea tela, faces, et per mea tela, sagittas,
<ov. pont. 3.3.68>	per matrem iuro Caesareumque caput,
<ov. pont. 3.3.69>	nil nisi concessum nos te didicisse magistro,
<ov. pont. 3.3.70>	Artibus et nullum crimen inesse tuis.
<ov. pont. 3.3.71>	utque hoc, sic utinam defendere cetera possem !
<ov. pont. 3.3.72>	scis aliud, quod te laeserit, esse, magis, 
<ov. pont. 3.3.73>	quicquid id est (neque enim debet dolor ipse referri,
<ov. pont. 3.3.74>	nec potes a culpa dicere abesse tua)
<ov. pont. 3.3.75>	tu licet erroris sub imagine crimen obumbres,
<ov. pont. 3.3.76>	non gravior merito iudicis  ira fuit.
<ov. pont. 3.3.77>	ut tamen aspicerem consolarerque iacentem,
<ov. pont. 3.3.78>	lapsa per inmensas est mea pinna vias.
<ov. pont. 3.3.79>	haec loca tum primum vidi, cum matre rogante
<ov. pont. 3.3.80>	Phasias est telis fixa puella meis.
<ov. pont. 3.3.81>	quae nunc cur iterum post saecula longa revisam,
<ov. pont. 3.3.82>	tu facis, o castris miles amice meis.
<ov. pont. 3.3.83>	pone metus igitur: mitescet Caesaris ira,
<ov. pont. 3.3.84>	et veniet votis mollior hora tuis.
<ov. pont. 3.3.85>	 neve moram timeas, tempus, quod quaerimus, instat,
<ov. pont. 3.3.86>	cunctaque laetitiae plena triumphus habet,
<ov. pont. 3.3.87>	dum domus et nati, dum mater Livia gaudet,
<ov. pont. 3.3.88>	dum gaudes, patriae magne ducisque pater,
<ov. pont. 3.3.89>	dum sibi gratatur populus, totamque per urbem
<ov. pont. 3.3.90>	omnis odoratis ignibus ara calet,
<ov. pont. 3.3.91>	dum faciles aditus praebet venerabile templum, 
<ov. pont. 3.3.92>	sperandum est nostras posse valere preces,
<ov. pont. 3.3.93>	dixit, et aut ille est tenues dilapsus in auras,
<ov. pont. 3.3.94>	coeperunt sensus aut vigilare mei.
<ov. pont. 3.3.95>	 si dubitem, faveas quin his, o Maxime, dictis,
<ov. pont. 3.3.96>	Memnonio cycnos esse colore putem,
<ov. pont. 3.3.97>	sed neque mutatur  nigra pice lacteus humor,
<ov. pont. 3.3.98>	nec, quod erat candens, fit terebinthus ebur.
<ov. pont. 3.3.99>	conveniens animo genus est tibi, nobile namque
<ov. pont. 3.3.100>	pectus et Herculeae simplicitatis habes,
<ov. pont. 3.3.101>	livor, iners vitium, mores non exit in altos,
<ov. pont. 3.3.102>	utque latens ima vipera serpit humo.
<ov. pont. 3.3.103>	mens tua sublimis supra genus eminet ipsum,
<ov. pont. 3.3.104>	grandius ingenio nec tibi nomen inest.
<ov. pont. 3.3.105>	 ergo alii noceant miseris optentque timeri,
<ov. pont. 3.3.106>	tinctaque mordaci spicula felle gerant:
<ov. pont. 3.3.107>	at tua supplicibus domus est adsueta iuvandis,
<ov. pont. 3.3.108>	in quorum numero me, precor, esse velis."

<ov. pont. 3.4.1>	Haec tibi non vanam portantia verba salutem
<ov. pont. 3.4.2>	Naso Tomitana mittit ab urbe tuus,
<ov. pont. 3.4.3>	utque suo faveas mandat, Rufine, Triumpho,
<ov. pont. 3.4.4>	in vestras venit si tamen ille manus.
<ov. pont. 3.4.5>	 est opus exiguum vestrisque paratibus inpar:
<ov. pont. 3.4.6>	quale tamen cumque est, ut tueare, rogo.
<ov. pont. 3.4.7>	firma valent per se, nullumque Machaona quaerunt.
<ov. pont. 3.4.8>	ad medicam dubius confugit aeger opem.
<ov. pont. 3.4.9>	non opus est magnis placido lectore poetis:
<ov. pont. 3.4.10>	 quamlibet  invitum difficilemque tenent,
<ov. pont. 3.4.11>	nos, quibus ingenium longi minuere labores,
<ov. pont. 3.4.12>	aut etiam nullum forsitan ante fuit,
<ov. pont. 3.4.13>	viribus infirmi, vestro candore valemus:
<ov. pont. 3.4.14>	quem  mihi si demas, omnia rapta putem.
<ov. pont. 3.4.15>	 cunctaque cum mea sint propenso nixa favore,
<ov. pont. 3.4.16>	praecipuum veniae ius habet ille liber.
<ov. pont. 3.4.17>	spectatum vates alii scripsere triumphum;
<ov. pont. 3.4.18>	est aliquid memori visa notare manu.
<ov. pont. 3.4.19>	nos ea vix avidam vulgo captata per aurem
<ov. pont. 3.4.20>	scripsimus, atque oculi fama fuere mei.
<ov. pont. 3.4.21>	scilicet adfectus similes, aut impetus idem
<ov. pont. 3.4.22>	rebus ab auditis conspicuisque venit!
<ov. pont. 3.4.23>	nec nitor argenti, quem vos vidistis, et auri
<ov. pont. 3.4.24>	quod mihi defuerit, purpuraque illa, queror:
<ov. pont. 3.4.25>	sed loca, sed gentes formatae mille figuris
<ov. pont. 3.4.26>	nutrissent carmen proeliaque ipsa meum,
<ov. pont. 3.4.27>	et regum vultus, certissima pignora mentis, 
<ov. pont. 3.4.28>	iuvissent aliqua forsitan illud opus.
<ov. pont. 3.4.29>	plausibus ex ipsis populi laetoque favore
<ov. pont. 3.4.30>	ingenium quodvis incaluisse potest:
<ov. pont. 3.4.31>	tamque ego sumpsissem tali clamore vigorem,
<ov. pont. 3.4.32>	quam rudis audita miles ad arma tuba.
<ov. pont. 3.4.33>	pectora sint nobis nivibus glacieque licebit
<ov. pont. 3.4.34>	atque hoc, quem patior, frigidiora loco,
<ov. pont. 3.4.35>	illa ducis facies in curru stantis eburno
<ov. pont. 3.4.36>	excuteret frigus sensibus omne meis.
<ov. pont. 3.4.37>	his ego defectus dubiisque auctoribus usus
<ov. pont. 3.4.38>	ad vestri venio iure favoris opem.
<ov. pont. 3.4.39>	nec mihi nota ducum nec sunt mihi nota locorum
<ov. pont. 3.4.40>	nomina, materiam non habuere manus.
<ov. pont. 3.4.41>	pars quota de tantis rebus, quam fama referre
<ov. pont. 3.4.42>	aut aliquis nobis scribere posset, erat?
<ov. pont. 3.4.43>	quo magis, o lector, debes ignoscere, si quid
<ov. pont. 3.4.44>	erratum est illic praeteritumve mihi.
<ov. pont. 3.4.45>	 adde quod assidue domini meditata querellas
<ov. pont. 3.4.46>	ad laetum carmen vix mea versa lyra est.
<ov. pont. 3.4.47>	vix bona post tanto quaerenti verba subibant,
<ov. pont. 3.4.48>	et gaudere aliquid res mihi visa nova est.
<ov. pont. 3.4.49>	utque reformidant insuetum lumina solem,
<ov. pont. 3.4.50>	sic ad laetitiam mens mea segnis erat.
<ov. pont. 3.4.51>	est quoque cunctarum novitas carissima  rerum,
<ov. pont. 3.4.52>	gratiaque officio, quod mora tardat,
<ov. pont. 3.4.53>	abest, cetera certatim de magno scripta triumpho
<ov. pont. 3.4.54>	iam pridem populi suspicor ore legi.
<ov. pont. 3.4.55>	 illa bibit sitiens lector, mea pocula plenus: 
<ov. pont. 3.4.56>	illa recens pota est, nostra tepebit aqua.
<ov. pont. 3.4.57>	non ego cessavi, nec fecit inertia serum!
<ov. pont. 3.4.58>	ultima me vasti sustinet ora freti.
<ov. pont. 3.4.59>	dum venit huc rumor properataque carmina fiunt
<ov. pont. 3.4.60>	factaque eunt ad vos, annus abisse potest.
<ov. pont. 3.4.61>	nec minimum refert, intacta rosaria primus,
<ov. pont. 3.4.62>	an sera carpas paene relicta manu.
<ov. pont. 3.4.63>	quid mirum, lectis exhausto floribus horto,
<ov. pont. 3.4.64>	si duce non facta est digna corona tuo ?
<ov. pont. 3.4.65>	 deprecor hoc : vatum  contra sua carmina ne quis
<ov. pont. 3.4.66>	dicta putet! pro se Musa locuta mea est.
<ov. pont. 3.4.67>	sunt mihi vobiscum communia sacra, poetae,
<ov. pont. 3.4.68>	in vestro miseris si licet esse choro,
<ov. pont. 3.4.69>	magnaque pars animae mecum vixistis, amici:
<ov. pont. 3.4.70>	hac ego vos absens nunc quoque parte colo.
<ov. pont. 3.4.71>	sint igitur vestro mea commendata favore
<ov. pont. 3.4.72>	carmina, non possum pro quibus ipse loqui,
<ov. pont. 3.4.73>	scripta placent a morte fere, quia laedere vivos
<ov. pont. 3.4.74>	livor et iniusto carpere dente solet.
<ov. pont. 3.4.75>	 si genus est mortis male vivere, terra moratur,
<ov. pont. 3.4.76>	et desunt fatis sola sepulchra meis.
<ov. pont. 3.4.77>	denique opus curae culpetur ut undique nostrae,
<ov. pont. 3.4.78>	officium nemo qui reprehendit erit.
<ov. pont. 3.4.79>	ut desint vires, tamen est laudanda voluntas:
<ov. pont. 3.4.80>	hac ego contentos auguror esse deos.
<ov. pont. 3.4.81>	haec facit ut veniat pauper quoque gratus ad aras,
<ov. pont. 3.4.82>	et placeat caeso non minus agna bove.
<ov. pont. 3.4.83>	res quoque tanta fuit, quantae subsistere summo
<ov. pont. 3.4.84>	Aeneadum  vati grande fuisset onus.
<ov. pont. 3.4.85>	 ferre etiam molles elegi tam vasta triumphi
<ov. pont. 3.4.86>	pondera disparibus non potuere rotis,
<ov. pont. 3.4.87>	quo pede nunc utar, dubia est sententia nobis :
<ov. pont. 3.4.88>	alter enim de te, Rhene, triumphus adest,
<ov. pont. 3.4.89>	inrita motorum  non sunt praesagia vatum .
<ov. pont. 3.4.90>	 danda Iovi laurus, dum prior illa viret.
<ov. pont. 3.4.91>	nec mea verba legis, qui sum summotus ad Histrum.
<ov. pont. 3.4.92>	non bene pacatis flumina pota Getis:
<ov. pont. 3.4.93>	ista dei vox est, deus est in pectore nostro,
<ov. pont. 3.4.94>	haec duce praedico vaticinorque deo.
<ov. pont. 3.4.95>	 quid cessas currum pompamque parare triumphis,
<ov. pont. 3.4.96>	Livia? dant nullas iam tibi bella moras.
<ov. pont. 3.4.97>	perfida damnatas Germania proicit hastas.
<ov. pont. 3.4.98>	iam pondus dices omen habere meum.
<ov. pont. 3.4.99>	crede, brevique fides aderit, geminabit honorem
<ov. pont. 3.4.100>	filius, et iunctis, ut prius, ibit equis.
<ov. pont. 3.4.101>	prome, quod inicias umeris victoribus, ostrum:
<ov. pont. 3.4.102>	ipsa potest solitum nosse corona caput:
<ov. pont. 3.4.103>	scuta sed et galeae gemmis radientur et auro,
<ov. pont. 3.4.104>	stentque super vinctos  trunca tropaea viros:
<ov. pont. 3.4.105>	 oppida turritis cingantur eburnea muris,
<ov. pont. 3.4.106>	fictaque res vero more putetur agi.
<ov. pont. 3.4.107>	squalidus inmissos fracta sub harundine crines
<ov. pont. 3.4.108>	Rhenus et infectas sanguine portet aquas,
<ov. pont. 3.4.109>	barbara iam capti poscunt insignia reges
<ov. pont. 3.4.110>	textaque fortuna divitiora sua,
<ov. pont. 3.4.111>	et quae praeterea virtus invicta tuorum
<ov. pont. 3.4.112>	saepe parata tibi, saepe paranda facit,
<ov. pont. 3.4.113>	di, quorum monitu sumus eventura locuti,
<ov. pont. 3.4.114>	verba, precor, celeri nostra probate fide.

<ov. pont. 3.5.1>	Quam legis, unde tibi mittatur epistula, quaeris?
<ov. pont. 3.5.2>	hinc, ubi caeruleis iungitur Hister aquis,
<ov. pont. 3.5.3>	ut regio dicta est, succurrere debet et auctor,
<ov. pont. 3.5.4>	laesus ab ingenio Naso poeta suo.
<ov. pont. 3.5.5>	 qui tibi, quam mallet praesens adferre salutem,
<ov. pont. 3.5.6>	mittit ab hirsutis, Maxime Cotta, Getis.
<ov. pont. 3.5.7>	legimus, o iuvenis patrii non degener oris,
<ov. pont. 3.5.8>	dicta tibi pleno verba diserta foro.
<ov. pont. 3.5.9>	quae quamquam lingua mihi sunt properante per horas
<ov. pont. 3.5.10>	lecta satis multas, pauca fuisse queror.
<ov. pont. 3.5.11>	plura sed haec feci relegendo saepe, nec umquam
<ov. pont. 3.5.12>	non mihi, quam primo, grata fuere magis,
<ov. pont. 3.5.13>	cumque nihil  totiens lecta  e dulcedine perdant,
<ov. pont. 3.5.14>	viribus illa suis, non novitate, placent.
<ov. pont. 3.5.15>	 felices quibus haec ipso cognoscere in actu
<ov. pont. 3.5.16>	et tam facundo contigit ore frui!
<ov. pont. 3.5.17>	nam, quamquam sapor est adlata dulcis in unda,
<ov. pont. 3.5.18>	gratius ex ipso fonte bibuntur aquae.
<ov. pont. 3.5.19>	et magis adducto pomum decerpere ramo
<ov. pont. 3.5.20>	quam de caelata sumere lance iuvat.
<ov. pont. 3.5.21>	at nisi peccassem, nisi me mea Musa fugasset,
<ov. pont. 3.5.22>	quod legi, tua vox exhibuisset opus,
<ov. pont. 3.5.23>	utque fui solitus, sedissem forsitan unus
<ov. pont. 3.5.24>	de centum iudex in tua verba viris,
<ov. pont. 3.5.25>	 maior et implesset praecordia nostra voluptas,
<ov. pont. 3.5.26>	cum traherer dictis adnueremque tuis.
<ov. pont. 3.5.27>	quem quoniam fatum patria vobisque  relictis
<ov. pont. 3.5.28>	inter inhumanos maluit esse Getas,
<ov. pont. 3.5.29>	quod licet, ut videar tecum magis esse, legenda 
<ov. pont. 3.5.30>	saepe, precor, studii pignora mitte tui,
<ov. pont. 3.5.31>	exemploque meo, nisi dedignaris id ipsum,
<ov. pont. 3.5.32>	utere, quod nobis rectius ipse dares,
<ov. pont. 3.5.33>	namque ego, qui perii iam pridem, Maxime, vobis,
<ov. pont. 3.5.34>	ingenio nitor non periisse meo.
<ov. pont. 3.5.35>	 redde vicem, nec rara tui monimenta laboris
<ov. pont. 3.5.36>	accipiant nostrae, grata futura,
<ov. pont. 3.5.37>	manus, dic tamen, o iuvenis studiorum plene meorum,
<ov. pont. 3.5.38>	ecquid ab his ipsis admoneare mei.
<ov. pont. 3.5.39>	ecquid, ubi aut recitas factum modo carmen amicis,
<ov. pont. 3.5.40>	aut, quod saepe soles, exigis ut recitent,
<ov. pont. 3.5.41>	quaeror, ut  interdum tua mens, oblita quid absit,
<ov. pont. 3.5.42>	nescio quid certe sentit abesse sui,
<ov. pont. 3.5.43>	utque loqui multum de me praesente solebas,
<ov. pont. 3.5.44>	nunc quoque Nasonis nomen in ore tuo est?
<ov. pont. 3.5.45>	 ipse quidem Getico peream violatus ab arcu 
<ov. pont. 3.5.46>	(et sit periuri quam prope poena, vides)
<ov. pont. 3.5.47>	te nisi momentis video paene omnibus absens.
<ov. pont. 3.5.48>	gratia quod  menti quolibet ire licet.
<ov. pont. 3.5.49>	hac ubi perveni nulli cernendus in urbem,
<ov. pont. 3.5.50>	saepe loquor tecum, saepe loquente fruor.
<ov. pont. 3.5.51>	tum mihi difficile est, quam sit bene, dicere, quamque
<ov. pont. 3.5.52>	candida iudiciis illa sit hora meis.
<ov. pont. 3.5.53>	tum me, siqua fides, caelesti sede receptum
<ov. pont. 3.5.54>	cum fortunatis suspicor esse deis.
<ov. pont. 3.5.55>	 rursus ubi huc redii, caelum superosque relinquo,
<ov. pont. 3.5.56>	a Styge nec longe Pontica distat humus,
<ov. pont. 3.5.57>	unde ego si fato nitor prohibente reverti,
<ov. pont. 3.5.58>	spem sine profectu. Maxime, tolle mihi.

<ov. pont. 3.6.1>	Naso suo (posuit nomen quam  paene!) sodali
<ov. pont. 3.6.2>	mittit ab Euxinis hoc breve carmen aquis,
<ov. pont. 3.6.3>	at si cauta parum scripsisset dextra quis esses,
<ov. pont. 3.6.4>	forsitan officio parta querella foret.
<ov. pont. 3.6.5>	 cur tamen, hoc aliis tutum credentibus, unus,
<ov. pont. 3.6.6>	appellent ne te carmina nostra, rogas?
<ov. pont. 3.6.7>	quanta sit in media clementia Caesaris ira,
<ov. pont. 3.6.8>	si nescis, ex me certior esse potes.
<ov. pont. 3.6.9>	huic ego, quam patior, nil possem demere poenae,
<ov. pont. 3.6.10>	si iudex meriti cogerer esse mei.
<ov. pont. 3.6.11>	non vetat ille sui quemquam meminisse sodalis,
<ov. pont. 3.6.12>	nec prohibet tibi me scribere teque mihi.
<ov. pont. 3.6.13>	nec scelus admittas, si consoleris amicum,
<ov. pont. 3.6.14>	mollibus et verbis aspera fata leves.
<ov. pont. 3.6.15>	 cur, dum tuta times, facis ut reverentia talis
<ov. pont. 3.6.16>	fiat in Angustos invidiosa deos?
<ov. pont. 3.6.17>	fulminis adflatos interdum vivere telis
<ov. pont. 3.6.18>	vidimus et refici, non prohibente Iove.
<ov. pont. 3.6.19>	nec, quia Neptunus navem lacerarat Ulixis,
<ov. pont. 3.6.20>	 Leucothea nanti ferre negavit opem.
<ov. pont. 3.6.21>	crede mihi, miseris caelestia numina parcunt,
<ov. pont. 3.6.22>	nec semper laesos et sine fine premunt.
<ov. pont. 3.6.23>	principe nec nostro deus est moderatior ullus: 
<ov. pont. 3.6.24>	Iustitia vires temperat ille suas.
<ov. pont. 3.6.25>	nuper eam Caesar facto de marmore templo, 
<ov. pont. 3.6.26>	iampridem posuit mentis in aede suae.
<ov. pont. 3.6.27>	Iuppiter in multos temeraria fulmina torquet,
<ov. pont. 3.6.28>	qui poenam culpa non meruere pati.
<ov. pont. 3.6.29>	obruent eum tot saevis deus aequoris undis,
<ov. pont. 3.6.30>	ex illis mergi pars quota digna fuit?
<ov. pont. 3.6.31>	cum pereant acie fortissima quaeque, vel ipso
<ov. pont. 3.6.32>	iudice delectus  Martis iniquus erit.
<ov. pont. 3.6.33>	at si forte velis in nos inquirere, nemo est
<ov. pont. 3.6.34>	qui se, quod patitur, commeruisse neget.
<ov. pont. 3.6.35>	 adde quod extinctos vel aqua vel Marte vel igni
<ov. pont. 3.6.36>	nulla potest iterum restituisse dies.
<ov. pont. 3.6.37>	restituit multos aut poenae parte levavit
<ov. pont. 3.6.38>	Caesar: et in multis me, precor, esse velit, 
<ov. pont. 3.6.39>	at tu, cum tali populus sub principe simus,
<ov. pont. 3.6.40>	adloquio profugi credis inesse metum?
<ov. pont. 3.6.41>	forsitan haec domino Busiride iure timeres,
<ov. pont. 3.6.42>	aut solito clausos urere in aere viros,
<ov. pont. 3.6.43>	desine mitem animum vano infamare timore, 
<ov. pont. 3.6.44>	saeva quid in placidis saxa vereris aquis?
<ov. pont. 3.6.45>	 ipse ego quod primo scripsi sine nomine vobis,
<ov. pont. 3.6.46>	vix excusari posse mihi videor,
<ov. pont. 3.6.47>	sed pavor attonito rationis ademerat usum,
<ov. pont. 3.6.48>	cesserat omne novis consiliumque malis,
<ov. pont. 3.6.49>	fortunamque meam metuens, non vindicis inani,
<ov. pont. 3.6.50>	terrebar titulo nominis ipse mei.
<ov. pont. 3.6.51>	hactenus admonitus memori concede potae 
<ov. pont. 3.6.52>	ponat ut in chartis nemina cara suis.
<ov. pont. 3.6.53>	turpe erit ambobus, longo mihi proximus usu
<ov. pont. 3.6.54>	si nulla libri parte legere mei.
<ov. pont. 3.6.55>	 ne tamen iste metus somnos tibi rumpere possit,
<ov. pont. 3.6.56>	non ultra, quam vis, officiosus ero,
<ov. pont. 3.6.57>	teque tegam, qui sis, nisi cum permiseris ipse:
<ov. pont. 3.6.58>	cogetur nemo munus habere meum.
<ov. pont. 3.6.59>	tu modo, quem poteras vel aperte tutus amare,
<ov. pont. 3.6.60>	si res est anceps ista, latenter ama.

<ov. pont. 3.7.1>	Verba mihi desunt eadem tam saepe roganti,
<ov. pont. 3.7.2>	iamque pudet vanas fine carere preces.
<ov. pont. 3.7.3>	taedia consimili fieri de carmine vobis,
<ov. pont. 3.7.4>	quidque petam cunctos edidicisse reor.
<ov. pont. 3.7.5>	 nostraque quid portet iam nostis epistula, quamvis
<ov. pont. 3.7.6>	cera  sit a vinclis non labefacta suis.  
<ov. pont. 3.7.7>	ergo mutetur scripti sententia nostri,
<ov. pont. 3.7.8>	ne totiens contra, quam rapit amnis, eam.
<ov. pont. 3.7.9>	quod bene de vobis speravi, ignoscite, amici:
<ov. pont. 3.7.10>	talia peccandi iam mihi finis erit.
<ov. pont. 3.7.11>	nec gravis uxori dicar: quae scilicet in me
<ov. pont. 3.7.12>	quam proba tam timida est experiensque parum.
<ov. pont. 3.7.13>	hoc quoque, Naso, feres: etenim peiora tulisti.
<ov. pont. 3.7.14>	iam tibi sentiri sarcina nulla potest.
<ov. pont. 3.7.15>	 ductus ab armento taurus detrectat  aratrum,
<ov. pont. 3.7.16>	subtrahit  et duro colla novella iugo:
<ov. pont. 3.7.17>	nos, quibus adsuevit fatum crudeliter uti,
<ov. pont. 3.7.18>	ad mala iam pridem non sumus ulla rudes,
<ov. pont. 3.7.19>	venimus in Geticos fines: moriamur  in illis,
<ov. pont. 3.7.20>	Parcaque ad extremum qua mea coepit eat.
<ov. pont. 3.7.21>	spem iuvat amplecti - quae non iuvat inrita semper - 
<ov. pont. 3.7.22>	et, fieri cupias siqua, futura putes: 
<ov. pont. 3.7.23>	proximus huic gradus est bene desperare salutem,
<ov. pont. 3.7.24>	seque semel vera scire perisse fide.
<ov. pont. 3.7.25>	 curando fieri quaedam maiora videmus
<ov. pont. 3.7.26>	vulnera, quae melius non tetigisse fuit.
<ov. pont. 3.7.27>	mitius ille perit, subita qui mergitur unda,
<ov. pont. 3.7.28>	quam sua qui tumidis brachia lassat  aquis, 
<ov. pont. 3.7.29>	cur ego concepi Scythicis me posse carere
<ov. pont. 3.7.30>	finibus et terra prosperiore frui?
<ov. pont. 3.7.31>	cur aliquid de me speravi lenius umquam?
<ov. pont. 3.7.32>	an fortuna mihi sic mea nota fuit?
<ov. pont. 3.7.33>	torqueor en gravius, repetitaque forma locorum
<ov. pont. 3.7.34>	exilium renovat triste recensque facit.
<ov. pont. 3.7.35>	 est tamen utilius, studium cessare meorum,
<ov. pont. 3.7.36>	quam, quas admorint, non valuisse preces,
<ov. pont. 3.7.37>	magna quidem res est, quam  non audetis, amici:
<ov. pont. 3.7.38>	sed si quis peteret, qui dare vellet, erat.
<ov. pont. 3.7.39>	dummodo non nobis  hoc Caesaris ira negant,
<ov. pont. 3.7.40>	fortiter Euxinis inmoriemur aquis.

<ov. pont. 3.8.1>	Quae tibi quaerebam memorem testantia curam
<ov. pont. 3.8.2>	dona Tomitanus mittere posset ager.
<ov. pont. 3.8.3>	dignus es argento, fulvo quoque dignior auro,
<ov. pont. 3.8.4>	sed te, cum donas, ista iuvare solent.
<ov. pont. 3.8.5>	 nec tamen haec loca sunt ullo pretiosa metallo:
<ov. pont. 3.8.6>	hostis ab agricola vix sinit illa fodi.
<ov. pont. 3.8.7>	purpura saepe tuos fulgens praetexit amictus.
<ov. pont. 3.8.8>	sed non Sarmatico tingitur illa mari.
<ov. pont. 3.8.9>	vellera dura ferunt pecudes, et Palladis uti
<ov. pont. 3.8.10>	arte Tomitanae non didicere nurus,
<ov. pont. 3.8.11>	femina pro lana Cerealia munera frangit,
<ov. pont. 3.8.12>	suppositoque gravem vertice portat aquam.
<ov. pont. 3.8.13>	non hic pampineis amicitur vitibus ulmus,
<ov. pont. 3.8.14>	nulla premunt ramos pondere poma suo. 
<ov. pont. 3.8.15>	 tristia deformes pariunt absinthia campi,
<ov. pont. 3.8.16>	terraque de fructu quam sit amara docet.
<ov. pont. 3.8.17>	nil igitur tota Ponti regione sinistri,
<ov. pont. 3.8.18>	quod mea sedulitas mittere posset, erat.
<ov. pont. 3.8.19>	clausa tamen misi Scythica tibi tela pharetra:
<ov. pont. 3.8.20>	hoste precor fiant illa cruenta tuo.
<ov. pont. 3.8.21>	hos habet haec calamos, hos haec habet ora libellos,
<ov. pont. 3.8.22>	haec viget in nostris. Maxime, Musa locis!
<ov. pont. 3.8.23>	quae quamquam misisse pudet, quia parva videntur,
<ov. pont. 3.8.24>	tu tamen haec, quaeso, consule missa boni.

<ov. pont. 3.9.1>	Quod sit in his eadem sententia, Brute, libellis,
<ov. pont. 3.9.2>	carmina nescio quem carpere nostra refers :
<ov. pont. 3.9.3>	nil nisi me terra fruar ut propiore rogare,
<ov. pont. 3.9.4>	et quam sim denso cinctus ab hoste loqui.
<ov. pont. 3.9.5>	 o, quam de multis vitium reprehenditur unum!
<ov. pont. 3.9.6>	hoc peccat solum si mea Musa, bene est.
<ov. pont. 3.9.7>	ipse ego librorum video delicta meorum,
<ov. pont. 3.9.8>	cum sua plus iusto carmina quisque probet,
<ov. pont. 3.9.9>	auctor opus laudat: sic forsitan Agrius olim
<ov. pont. 3.9.10>	Thersiten facie dixerit esse bona.
<ov. pont. 3.9.11>	iudicium tamen hic nostrum non decipit error,
<ov. pont. 3.9.12>	nec, quicquid genui, protinus illud amo.
<ov. pont. 3.9.13>	cur igitur, si me videam delinquere, peccem,
<ov. pont. 3.9.14>	et patiar scripto crimen inesse, rogas?
<ov. pont. 3.9.15>	 non eadem ratio est sentire et demere morbos;
<ov. pont. 3.9.16>	sensus inest cunctis, tollitur arte malum,
<ov. pont. 3.9.17>	saepe aliquod verbum cupiens mutare reliqui,
<ov. pont. 3.9.18>	iudicium vires destituuntque meum.
<ov. pont. 3.9.19>	saepe piget (quid enim dubitem tibi vera fateri)
<ov. pont. 3.9.20>	corrigere et longi ferre laboris onus.
<ov. pont. 3.9.21>	scribentem iuvat ipse labor  minuitque laborem,
<ov. pont. 3.9.22>	cumque suo crescens pectore fervet opus.
<ov. pont. 3.9.23>	corrigere ut  res est tanto magis ardua quanto
<ov. pont. 3.9.24>	magnus Aristarcho maior Homerus erat,
<ov. pont. 3.9.25>	sic animum lento curarum frigore laedit
<ov. pont. 3.9.26>	et  cupidi cursus frena retentat equi.
<ov. pont. 3.9.27>	atque ita di mites minuant mihi Caesaris iram,
<ov. pont. 3.9.28>	ossaque pacata nostra tegantur humo,
<ov. pont. 3.9.29>	ut mihi conanti nonnumquam intendere curas
<ov. pont. 3.9.30>	fortunae species obstat acerba meae,
<ov. pont. 3.9.31>	vixque mihi videor, faciam qui  carmina, sanus,
<ov. pont. 3.9.32>	inque feris curem corrigere illa Getis.
<ov. pont. 3.9.33>	nil tamen e scriptis magis excusabile nostris,
<ov. pont. 3.9.34>	quam sensus cunctis paene quod unus inest.
<ov. pont. 3.9.35>	 laeta fere laetus cecini, cano tristia tristis.
<ov. pont. 3.9.36>	conveniens operi tempus utrumque suo est.
<ov. pont. 3.9.37>	quid nisi de vitio scribam regionis amarae,
<ov. pont. 3.9.38>	utque loco moriar commodiore precer?
<ov. pont. 3.9.39>	eum totiens eadem dicam, vix audior ulli,
<ov. pont. 3.9.40>	verbaque profectu dissimulata carent.
<ov. pont. 3.9.41>	et tamen haec eadem cum sint, non scripsimus  isdem,
<ov. pont. 3.9.42>	unaque per plures vox mea temptat opem.
<ov. pont. 3.9.43>	an, ne bis sensum lector reperiret eundem,
<ov. pont. 3.9.44>	unus amicorum. Brute, rogandus eras ?
<ov. pont. 3.9.45>	 non fuit hoc tanti, confesso ignoscite, docti:
<ov. pont. 3.9.46>	vilior est operis fama salute mea.
<ov. pont. 3.9.47>	denique materiam, quam  quis sibi fluxerit ipse,
<ov. pont. 3.9.48>	arbitrio variat multa poeta suo.
<ov. pont. 3.9.49>	Musa mea est index nimium quoque vera malorum.
<ov. pont. 3.9.50>	atque incorrupti pondera testis habet.
<ov. pont. 3.9.51>	nec liber ut fieret, sed uti sua cuique daretur
<ov. pont. 3.9.52>	littera, propositum curaque nostra fuit.
<ov. pont. 3.9.53>	postmodo collectas utcumque sine ordine iunxi:
<ov. pont. 3.9.54>	hoc opus electum ne mihi forte putes.
<ov. pont. 3.9.55>	 da veniam scriptis, quorum non gloria nobis
<ov. pont. 3.9.56>	causa, sed utilitas officiumque fuit.

<ov. pont. 4.1.1>	Accipe, Pompei, deductum carmen ab illo,
<ov. pont. 4.1.2>	debitor est vitae qui tibi, Sexte, suae.
<ov. pont. 4.1.3>	qui seu non prohibes a me tua nomina poni,
<ov. pont. 4.1.4>	accedet meritis haec quoque summa tuis:
<ov. pont. 4.1.5>	sive trahis vultus, equidem peccasse fatebor,
<ov. pont. 4.1.6>	delicti tamen est causa probanda mei.
<ov. pont. 4.1.7>	non potuit mea mens, quin esset grata, teneri.
<ov. pont. 4.1.8>	sit precor officio non gravis ira pio.
<ov. pont. 4.1.9>	o, quotiens ego sum libris mihi visus in  istis
<ov. pont. 4.1.10>	 impius, in nullo quod legerere loco!
<ov. pont. 4.1.11>	o, quotiens, alii cum vellem scribere, nomen
<ov. pont. 4.1.12>	rettulit in ceras inscia dextra tuum!
<ov. pont. 4.1.13>	ipse mihi placuit mendis in talibus error,
<ov. pont. 4.1.14>	et vix invita facta litura manu est,
<ov. pont. 4.1.15>	"viderit! ad summam " dixi " licet ipse queratur!
<ov. pont. 4.1.16>	hanc  pudet offensam non meruisse prius." 
<ov. pont. 4.1.17>	da mihi, siquid ea est, hebetantem pectora Lethen.
<ov. pont. 4.1.18>	oblitus potero non tamen esse tui.
<ov. pont. 4.1.19>	idque sinas oro, nec fastidita repellas
<ov. pont. 4.1.20>	verba, nec officio crimen inesse putes,
<ov. pont. 4.1.21>	et levis haec meritis referatur gratia tantis:
<ov. pont. 4.1.22>	si minus, invito te quoque gratus ero.
<ov. pont. 4.1.23>	numquam pigra fuit nostris tua gratia rebus,
<ov. pont. 4.1.24>	nec mihi munificas arca negavit opes.
<ov. pont. 4.1.25>	 nunc quoque nil subitis clementia territa fatis
<ov. pont. 4.1.26>	auxilium vitae fertque  feretque meae.
<ov. pont. 4.1.27>	unde rogas forsan fiducia tanta futuri
<ov. pont. 4.1.28>	sit mihi? quod fecit, quisque tuetur opus.
<ov. pont. 4.1.29>	ut Venus artificis labor est et gloria Coi,
<ov. pont. 4.1.30>	aequoreo madidas quae premit imbre comas:
<ov. pont. 4.1.31>	arcis ut Actaeae vel eburna vel aerea  custos
<ov. pont. 4.1.32>	bellica Phidiaca stat dea facta manu:
<ov. pont. 4.1.33>	vindicat ut Calamis laudem, quos fecit, equorum:
<ov. pont. 4.1.34>	ut similis verae vacca Myronis opus:
<ov. pont. 4.1.35>	 sic ego pars rerum non ultima, Sexte, tuarum
<ov. pont. 4.1.36>	tutelaeque feror munus opusque tuae.

<ov. pont. 4.2.1>	Quod legis, o vates magnorum maxime regum,
<ov. pont. 4.2.2>	venit ab intonsis usque, Severe, Getis:
<ov. pont. 4.2.3>	cuius adhuc nomen nostros tacuisse libellos,
<ov. pont. 4.2.4>	si modo permittas dicere vera, pudet.
<ov. pont. 4.2.5>	 orba tamen numeris cessavit epistula numquam
<ov. pont. 4.2.6>	ire per alternas officiosa vices,
<ov. pont. 4.2.7>	carmina sola tibi memorem testantia curam
<ov. pont. 4.2.8>	non data sunt. quid enim, quae facis ipse, darem?
<ov. pont. 4.2.9>	quis mel Aristaeo, quis Baccho vina Falerna,
<ov. pont. 4.2.10>	Triptolemo fruges, poma det Alcinoo?
<ov. pont. 4.2.11>	fertile pectus habes, interque Helicona colentes
<ov. pont. 4.2.12>	uberius nulli provenit ista seges.
<ov. pont. 4.2.13>	mittere ad hunc carmen, frondes erat addere silvis
<ov. pont. 4.2.14>	haec mihi cunctandi causa. Severe, fuit.
<ov. pont. 4.2.15>	 nec tamen ingenium nobis respondet, ut ante,
<ov. pont. 4.2.16>	sed siccum sterni vomere litus aro.
<ov. pont. 4.2.17>	scilicet ut limus venas excaecat  in undis,
<ov. pont. 4.2.18>	laesaque suppresso fonte resistit aqua,
<ov. pont. 4.2.19>	pectora sic mea sunt limo vitiata malorum,
<ov. pont. 4.2.20>	et carmen vena pauperiore fluit.
<ov. pont. 4.2.21>	si quis in hac ipsum terra posuisset Homerum,
<ov. pont. 4.2.22>	esset, crede mihi, factus et ille Getes.
<ov. pont. 4.2.23>	da veniam fasso, studiis quoque frena remisi,
<ov. pont. 4.2.24>	ducitur et digitis littera rara meis.
<ov. pont. 4.2.25>	 impetus ille sacer, qui vatum pectora nutrit,
<ov. pont. 4.2.26>	qui prius in nobis esse solebat, abest,
<ov. pont. 4.2.27>	vix venit ad partes, vix sumptae Musa tabellae
<ov. pont. 4.2.28>	inponit pigras paene coacta manus,
<ov. pont. 4.2.29>	parvaque, ne dicam scribendi nulla voluptas
<ov. pont. 4.2.30>	est mihi, nec numeris nectere verba iuvat,
<ov. pont. 4.2.31>	sive quod hinc fructus adeo non cepimus ullos,
<ov. pont. 4.2.32>	principium nostri res sit ut ista mali:
<ov. pont. 4.2.33>	sive quod in tenebris numerosos ponere gestus,
<ov. pont. 4.2.34>	quodque legas nulli scribere carmen, idem est.
<ov. pont. 4.2.35>	excitat auditor studium, laudataque virtus
<ov. pont. 4.2.36>	crescit, et inmensum gloria calcar habet.
<ov. pont. 4.2.37>	hic mea cui recitem nisi flavis scripta Corallis,
<ov. pont. 4.2.38>	quasque alias gentes barbarus Hister habet?
<ov. pont. 4.2.39>	sed quid solus agam, quaque infelicia perdam
<ov. pont. 4.2.40>	 otia materia surripiamque diem?
<ov. pont. 4.2.41>	nam quia nec vinum, nec me tenet alea fallax,
<ov. pont. 4.2.42>	per quae clam tacitum tempus abire solet,
<ov. pont. 4.2.43>	nec me, quod cuperem, si per fera bella liceret,
<ov. pont. 4.2.44>	oblectat cultu terra novata suo,
<ov. pont. 4.2.45>	quid, nisi Pierides, solacia frigida, restant,
<ov. pont. 4.2.46>	non bene de nobis quae meruere deae?
<ov. pont. 4.2.47>	at tu, cui bibitur felicius Aonius fons,
<ov. pont. 4.2.48>	utiliter studium quod tibi cedit ama,
<ov. pont. 4.2.49>	sacraque Musarum merito cole, quodque legamus,
<ov. pont. 4.2.50>	huc aliquod curae mitte recentis opus.

<ov. pont. 4.3.1>	Conquerar, an taceam? ponam sine nomine crimen,
<ov. pont. 4.3.2>	an notum qui sis omnibus esse velim?
<ov. pont. 4.3.3>	nomine non utar, ne commendere querella,
<ov. pont. 4.3.4>	quaeraturque tibi carmine fama meo.
<ov. pont. 4.3.5>	 dum mea puppis erat valida fundata carina,
<ov. pont. 4.3.6>	qui mecum velles currere, primus eras.
<ov. pont. 4.3.7>	nunc, quia contraxit vultum Fortuna, recedis,
<ov. pont. 4.3.8>	auxilio postquam scis opus esse tuo.
<ov. pont. 4.3.9>	dissimulas etiam, nec me vis nosse videri,
<ov. pont. 4.3.10>	quisque sit, audito nomine, Naso, rogas,
<ov. pont. 4.3.11>	ille ego sum, quamquam non vis audire, vetusta
<ov. pont. 4.3.12>	paene puer puero iunctus amicitia:
<ov. pont. 4.3.13>	ille ego, qui primus tua seria nosse solebam
<ov. pont. 4.3.14>	et tibi iucundis primus adesse iocis:
<ov. pont. 4.3.15>	ille ego convictor densoque domesticus usu,
<ov. pont. 4.3.16>	ille ego iudiciis unica Musa tuis.
<ov. pont. 4.3.17>	ille ego sum, qui nunc an vivam, perfide, nescis,
<ov. pont. 4.3.18>	cura tibi de quo quaerere nulla fuit.
<ov. pont. 4.3.19>	sive fui numquam carus, simulasse fateris:
<ov. pont. 4.3.20>	seu non fingebas, inveniere levis.
<ov. pont. 4.3.21>	aut age, dic aliquam, quae te mutaverit, iram:
<ov. pont. 4.3.22>	nam nisi iusta tua est, iusta querella mea est.
<ov. pont. 4.3.23>	quod te nunc crimen similem  vetat esse priori?
<ov. pont. 4.3.24>	an crimen, coepi quod miser esse, vocas?
<ov. pont. 4.3.25>	 si mihi rebus opem nullam factisque ferebas,
<ov. pont. 4.3.26>	venisset verbis charta notata tribus.
<ov. pont. 4.3.27>	vix equidem credo, sed et  insultare iacenti
<ov. pont. 4.3.28>	te mihi nec verbis parcere fama refert.
<ov. pont. 4.3.29>	quid facis, a! demens? cur, si Fortuna recedat, 
<ov. pont. 4.3.30>	naufragio lacrimas eripis ipse tuo?
<ov. pont. 4.3.31>	haec dea non stabili, quam sit levis, orbe fatetur,
<ov. pont. 4.3.32>	quae summum dubio sub pede semper habet,
<ov. pont. 4.3.33>	quolibet est folio, quavis incertior aura:
<ov. pont. 4.3.34>	par illi levitas, improbe, sola tua est.
<ov. pont. 4.3.35>	 omnia sunt hominum tenui pendentia filo, 
<ov. pont. 4.3.36>	et subito casu quae valuere, ruunt, 
<ov. pont. 4.3.37>	divitis audita est cui non opulentia Croesi?
<ov. pont. 4.3.38>	nempe tamen vitam captus ab hoste tulit,
<ov. pont. 4.3.39>	ille Syracosia modo formidatus in urbe
<ov. pont. 4.3.40>	vix humili duram reppulit arte famem, 
<ov. pont. 4.3.41>	quid fuerat Magno maius? tamen ille rogavit
<ov. pont. 4.3.42>	summissa fugiens voce clientis opem.
<ov. pont. 4.3.43>	cuique viro totus terrarum paruit orbis,
<ov. pont. 4.3.44>	 
<ov. pont. 4.3.45>	 ille Iugurthino clarus Cimbroque triumpho,
<ov. pont. 4.3.46>	quo victrix totiens consule Roma fuit,
<ov. pont. 4.3.47>	in caeno Marius iacuit cannaque palustri,
<ov. pont. 4.3.48>	pertulit et tanto multa pudenda viro.
<ov. pont. 4.3.49>	ludit in humanis divina potentia rebus,
<ov. pont. 4.3.50>	et certam praesens vix habet  hora fidem. 
<ov. pont. 4.3.51>	"litus ad Euxinum" si quis mihi diceret "ibis,
<ov. pont. 4.3.52>	et metues, arcu ne feriare Getae,"
<ov. pont. 4.3.53>	"i, bibe" dixissem "purgantes pectora sucos,
<ov. pont. 4.3.54>	quidquid et in tota nascitur Anticyra."
<ov. pont. 4.3.55>	 sum tamen haec passus: nec, si mortalia possem,
<ov. pont. 4.3.56>	et summi poteram tela cavere dei.
<ov. pont. 4.3.57>	tu quoque fac timeas, et quae tibi laeta videntur
<ov. pont. 4.3.58>	dum loqueris, fieri tristia posse puta.

<ov. pont. 4.4.1>	Nulla dies adeo est australibus umida nimbis,
<ov. pont. 4.4.2>	non intermissis ut fluat imber aquis,
<ov. pont. 4.4.3>	nec sterilis locus ullus ita est, ut non sit in illo
<ov. pont. 4.4.4>	mixta fere duris utilis herba rubis.
<ov. pont. 4.4.5>	 nil adeo fortuna gravis miserabile fecit,
<ov. pont. 4.4.6>	ut minuant nulla gaudia parte malum.
<ov. pont. 4.4.7>	ecce domo patriaque carens oculisque meorum,
<ov. pont. 4.4.8>	naufragus in Getici litoris actus aquas,
<ov. pont. 4.4.9>	qua tamen inveni vultum diffundere causa
<ov. pont. 4.4.10>	 possim,  fortunae nec meminisse meae.
<ov. pont. 4.4.11>	nam mihi, cum fulva solus  spatiarer harena,
<ov. pont. 4.4.12>	visa est a tergo pinna dedisse sonum.
<ov. pont. 4.4.13>	respicio, nec erat corpus, quod cernere possem,
<ov. pont. 4.4.14>	verba tamen sunt haec aure recepta mea:
<ov. pont. 4.4.15>	 "en ego laetarum venio tibi nuntia rerum
<ov. pont. 4.4.16>	Fama, per inmensas aere lapsa vias.
<ov. pont. 4.4.17>	consule Pompeio, quo non tibi carior alter,
<ov. pont. 4.4.18>	candidus et felix proximus annus erit.
<ov. pont. 4.4.19>	dixit, et ut laeto Pontum rumore replevit,
<ov. pont. 4.4.20>	ad gentes alias hinc dea vertit iter.
<ov. pont. 4.4.21>	at mihi dilapsis inter nova gaudia curis
<ov. pont. 4.4.22>	excidit asperitas huius iniqua loci.
<ov. pont. 4.4.23>	ergo ubi, Iane biceps, longum reseraveris annum,
<ov. pont. 4.4.24>	pulsus et a sacro mense December erit,
<ov. pont. 4.4.25>	purpura Pompeium summi velabit honoris,
<ov. pont. 4.4.26>	ne titulis quicquam debeat ille suis.
<ov. pont. 4.4.27>	cernere iam videor rumpi paene atria turba,
<ov. pont. 4.4.28>	et populum laedi deficiente loco,
<ov. pont. 4.4.29>	templaque Tarpeiae primum tibi sedis adiri,
<ov. pont. 4.4.30>	et fieri faciles in tua vota deos,
<ov. pont. 4.4.31>	colla boves niveos certae praebere securi,
<ov. pont. 4.4.32>	quos aluit campis herba Falisca suis:
<ov. pont. 4.4.33>	cumque deos omnes, tunc hos  inpensius, aequos
<ov. pont. 4.4.34>	esse tibi cupias, cum Iove Caesar erunt.
<ov. pont. 4.4.35>	 curia te excipiet, patresque e more vocati
<ov. pont. 4.4.36>	intendent aures ad tua verba suas.
<ov. pont. 4.4.37>	hos ubi facundo tua vox hilaraverit ore,
<ov. pont. 4.4.38>	utque solet, tulerit prospera verba dies,
<ov. pont. 4.4.39>	egeris et meritas superis cum Caesare grates
<ov. pont. 4.4.40>	(qui causam, facias cur ita saepe, dabit),
<ov. pont. 4.4.41>	inde domum repetes toto comitante senatu,
<ov. pont. 4.4.42>	officium populi vix capiente domo.
<ov. pont. 4.4.43>	me miserum, turba quod non ego cernar in illa,
<ov. pont. 4.4.44>	nec poterunt istis lumina nostra frui!
<ov. pont. 4.4.45>	 quod licet,  absentem qua possum mente videbo:
<ov. pont. 4.4.46>	aspiciet vultus consulis illa sui,
<ov. pont. 4.4.47>	di faciant aliquo subeat tibi tempore nostrum
<ov. pont. 4.4.48>	nomen, et "heu dicas " quid miser ille facit?
<ov. pont. 4.4.49>	haec tua pertulerit si quis mihi verba, fatebor
<ov. pont. 4.4.50>	protinus exilium mollius esse meum."

<ov. pont. 4.5.1>	Ite, leves elegi, doctas ad consulis aures,
<ov. pont. 4.5.2>	verbaque honorato ferte legenda viro.
<ov. pont. 4.5.3>	longa via est, nec vos pedibus proceditis aequis,
<ov. pont. 4.5.4>	tectaque brumali sub nive terra latet.
<ov. pont. 4.5.5>	 cum gelidam Thracen et opertum nubibus Haemum
<ov. pont. 4.5.6>	et maris Ionii transieritis aquas,
<ov. pont. 4.5.7>	luce minus decima dominam venietis in urbem,
<ov. pont. 4.5.8>	ut festinatum non faciatis iter.
<ov. pont. 4.5.9>	protinus inde domus vobis Pompeia petatur:
<ov. pont. 4.5.10>	non est Augusto iunctior ulla foro.
<ov. pont. 4.5.11>	siquis, ut in populo, qui sitis et unde requiret,
<ov. pont. 4.5.12>	nomina decepta quaelibet aure ferat.
<ov. pont. 4.5.13>	ut sit enim tutum, sicut reor esse, fateri,
<ov. pont. 4.5.14>	verba minus certe ficta timoris habent.
<ov. pont. 4.5.15>	 copia nec vobis nullo prohibente videndi
<ov. pont. 4.5.16>	consulis, ut limen contigeritis, erit.
<ov. pont. 4.5.17>	aut reget ille suos dicendo iura Quirites,
<ov. pont. 4.5.18>	conspicuum signis cum premet altus ebur:
<ov. pont. 4.5.19>	aut populi reditus positam componet ad hastam,
<ov. pont. 4.5.20>	et minui magnae non sinet urbis opes .
<ov. pont. 4.5.21>	aut, ubi erunt patres in Iulia templa vocati,
<ov. pont. 4.5.22>	de tanto dignis consule rebus aget .
<ov. pont. 4.5.23>	aut feret Augusto solitam natoque salutem,
<ov. pont. 4.5.24>	deque parum noto consulet officio.
<ov. pont. 4.5.25>	 tempus ab his vacuum Caesar Germanicus omne
<ov. pont. 4.5.26>	auferet . a magnis hunc colit ille deis.
<ov. pont. 4.5.27>	cum tamen a turba rerum requieverit harum,
<ov. pont. 4.5.28>	ad vos mansuetas porriget ille manus,
<ov. pont. 4.5.29>	quidque parens ego vester agam fortasse requiret.
<ov. pont. 4.5.30>	 talia vos illi reddere verba volo:
<ov. pont. 4.5.31>	"vivit adhuc vitamque tibi debere fatetur,
<ov. pont. 4.5.32>	quam prius a miti Caesare munus habet,
<ov. pont. 4.5.33>	te sibi, cum fugeret, memori solet ore referre
<ov. pont. 4.5.34>	barbariae tutas exhibuisse vias:
<ov. pont. 4.5.35>	 sanguine Bistonium quod non tepefecerit ensem,
<ov. pont. 4.5.36>	effectum cura pectoris esse tui:
<ov. pont. 4.5.37>	addita praeterea vitae quoque multa tuendae
<ov. pont. 4.5.38>	munera, ne proprias attenuaret opes.
<ov. pont. 4.5.39>	pro quibus ut meritis referatur gratia, iurat
<ov. pont. 4.5.40>	se fore mancipii  tempus in omne tui.
<ov. pont. 4.5.41>	nam prius umbrosa carituros arbore montes,
<ov. pont. 4.5.42>	et freta velivolas non habitura rates,
<ov. pont. 4.5.43>	fluminaque in fontes cursu reditura supino,
<ov. pont. 4.5.44>	gratia quam meriti possit abire tui.
<ov. pont. 4.5.45>	 haec ubi dixeritis, servet sua dona rogate,
<ov. pont. 4.5.46>	sic fuerit vestrae causa peracta viae."

<ov. pont. 4.6.1>	Quam legis, ex illis tibi venit epistula, Brute,
<ov. pont. 4.6.2>	Nasonem nolles in quibus esse locis,
<ov. pont. 4.6.3>	sed tu quod nolles, voluit miserabile fatum, ei mihi!
<ov. pont. 4.6.4>	plus illud quam tua vota valet.
<ov. pont. 4.6.5>	 in Scythia nobis quinquennis Olympias acta est:
<ov. pont. 4.6.6>	iam tempus lustri transit in alterius.
<ov. pont. 4.6.7>	perstat enim fortuna tenax, votisque malignum
<ov. pont. 4.6.8>	opponit nostris insidiosa  pedem.
<ov. pont. 4.6.9>	certus eras pro me. Fabiae laus. Maxime, gentis,
<ov. pont. 4.6.10>	numen ad Augustum supplice voce loqui.
<ov. pont. 4.6.11>	occidis ante preces, causamque ego, .Maxime, mortis
<ov. pont. 4.6.12>	(nec fuero tanti) me reor esse tuae.
<ov. pont. 4.6.13>	iam timeo nostram cuiquam mandare salutem:
<ov. pont. 4.6.14>	ipsum morte tua concidit auxilium.
<ov. pont. 4.6.15>	 coeperat Augustus deceptae ignoscere culpae .
<ov. pont. 4.6.16>	spem nostram terras deseruitque simul,
<ov. pont. 4.6.17>	quale tamen potui, de caelite, Brute, recenti
<ov. pont. 4.6.18>	vestra procul positus carmen in ora dedi.
<ov. pont. 4.6.19>	quae prosit pietas utinam mihi, sitque malorum
<ov. pont. 4.6.20>	iam modus et sacrae mitior ira domus,
<ov. pont. 4.6.21>	te quoque idem liquido possum iurare precari,
<ov. pont. 4.6.22>	o mihi non dubia cognite Brute nota.
<ov. pont. 4.6.23>	nam cum praestiteris verum mihi semper amorem,
<ov. pont. 4.6.24>	hic tamen adverso tempore crevit amor.
<ov. pont. 4.6.25>	quique tuas pariter lacrimas nostrasque videret,
<ov. pont. 4.6.26>	passuros poenam crederet esse duos.
<ov. pont. 4.6.27>	lenem te miseris genuit natura, nec ulli
<ov. pont. 4.6.28>	mitius ingenium, quam tibi, Brute, dedit:
<ov. pont. 4.6.29>	ut qui quid valeas ignoret Marte forensi,
<ov. pont. 4.6.30>	posse tuo peragi vix putet ore reos.
<ov. pont. 4.6.31>	scilicet eiusdem est, quamvis pugnare videntur,
<ov. pont. 4.6.32>	supplicibus facilem, sontibus esse trucem,
<ov. pont. 4.6.33>	cum tibi suscepta est legis vindicta severae,
<ov. pont. 4.6.34>	verba velut tinctu  singula virus habent.
<ov. pont. 4.6.35>	 hostibus eveniat quam sis violentus in armis
<ov. pont. 4.6.36>	sentire et linguae tela subire tuae.
<ov. pont. 4.6.37>	quae tibi tam tenui cura limantur, ut omnes
<ov. pont. 4.6.38>	istius ingenium corporis esse negent,
<ov. pont. 4.6.39>	at si quem laedi Fortuna cernis iniqua,
<ov. pont. 4.6.40>	mollior est animo femina nulla tuo.
<ov. pont. 4.6.41>	hoc ego praecipue sensi, cum magna meorum
<ov. pont. 4.6.42>	notitiam pars est infitiata mei.
<ov. pont. 4.6.43>	inmemor illorum, vestri non inmemor umquam,
<ov. pont. 4.6.44>	qui mala solliciti nostra levatis, ero.
<ov. pont. 4.6.45>	 et prius hic nimium nobis conterminus Hister
<ov. pont. 4.6.46>	in caput Euxino de mare vertet iter,
<ov. pont. 4.6.47>	utque Thyesteae redeant si tempora mensae,
<ov. pont. 4.6.48>	Solis ad Eoas currus agetur aquas,
<ov. pont. 4.6.49>	quam quisquam vestrum, qui me doluistis ademptum,
<ov. pont. 4.6.50>	arguat ingratum non meminisse sui.

<ov. pont. 4.7.1>	Missus es Euxinas quoniam, Vestalis, ad undas,
<ov. pont. 4.7.2>	ut positis reddas iura sub axe locis,
<ov. pont. 4.7.3>	aspicis en praesens, quali iaceamus in arvo,
<ov. pont. 4.7.4>	nec me testis eris falsa solere queri.
<ov. pont. 4.7.5>	 accedet voci per te non irrita nostrae,
<ov. pont. 4.7.6>	Alpinis iuvenis regibus orte, fides, 
<ov. pont. 4.7.7>	ipse vides certe glacie concrescere Pontum,
<ov. pont. 4.7.8>	ipse vides rigido stantia vina gelu;
<ov. pont. 4.7.9>	ipse vides, onerata ferox ut ducat Iazyx
<ov. pont. 4.7.10>	per medias Histri plaustra bubulcus aquas,
<ov. pont. 4.7.11>	aspicis et mitti sub adunco toxica ferro,
<ov. pont. 4.7.12>	et telum causas mortis habere duas.
<ov. pont. 4.7.13>	atque utinam pars haec tantum spectata fuisset,
<ov. pont. 4.7.14>	non etiam proprio cognita Marte tibi!
<ov. pont. 4.7.15>	 tenditur  ad primum per densa pericula pilum,
<ov. pont. 4.7.16>	contigit ex merito qui tibi nuper honor,
<ov. pont. 4.7.17>	sit licet hic titulus plenus  tibi fructibus, ingens
<ov. pont. 4.7.18>	ipsa tamen virtus ordine maior erit.
<ov. pont. 4.7.19>	non negat hoc Hister, cuius tua dextera quondam
<ov. pont. 4.7.20>	puniceam Getico sanguine fecit aquam.
<ov. pont. 4.7.21>	non negat Aegisos, quae te subeunte recepta
<ov. pont. 4.7.22>	sensit in ingenio nil opis esse loci.
<ov. pont. 4.7.23>	nam, dubium positu melius defensa manune,
<ov. pont. 4.7.24>	urbs erat in summo nubibus aequa iugo.
<ov. pont. 4.7.25>	Sithonio regi ferus interceperat illam
<ov. pont. 4.7.26>	hostis et ereptas victor habebat opes,
<ov. pont. 4.7.27>	donec fluminea devecta Vitellius unda
<ov. pont. 4.7.28>	intulit exposito milite signa Getis,
<ov. pont. 4.7.29>	at tibi, progenies alti fortissima Donni,
<ov. pont. 4.7.30>	venit in adversos impetus ire viros.
<ov. pont. 4.7.31>	nec mora, conspicuus longe fulgentibus armis,
<ov. pont. 4.7.32>	fortia ne possint facta latere caves,
<ov. pont. 4.7.33>	ingentique .gradu contra ferrumque locumque
<ov. pont. 4.7.34>	saxaque brumali grandine plura subis.
<ov. pont. 4.7.35>	 nec te missa super iaculorum turba moratur,
<ov. pont. 4.7.36>	nec quae vipereo tela cruore madent.
<ov. pont. 4.7.37>	spicula cum pictis haerent in casside pinnis,
<ov. pont. 4.7.38>	parsque fere scuti vulnere nulla vacat, 
<ov. pont. 4.7.39>	nec corpus cunctos feliciter effugit ictus:
<ov. pont. 4.7.40>	sed minor est acri laudis amore dolor.
<ov. pont. 4.7.41>	talis apud Troiam Danais pro navibus Aiax
<ov. pont. 4.7.42>	dicitur Hectoreas sustinuisse faces,
<ov. pont. 4.7.43>	ut propius ventum est admotaque dextera dextrae,
<ov. pont. 4.7.44>	resque fero potuit comminus ense geri,
<ov. pont. 4.7.45>	dicere difficile est quid Mars tuus egerit illic,
<ov. pont. 4.7.46>	quotque neci dederis quosque quibusque modis.
<ov. pont. 4.7.47>	ense tuo factos calcabas victor acervos,
<ov. pont. 4.7.48>	inpositoque Getes sub pede multus erat.
<ov. pont. 4.7.49>	pugnat ad exemplum primi minor ordine pili,
<ov. pont. 4.7.50>	multaque fert miles vulnera, multa facit,
<ov. pont. 4.7.51>	sed tantum virtus alios tua praeterit omnes,
<ov. pont. 4.7.52>	ante citos quantum Pegasus ibit  equos,
<ov. pont. 4.7.53>	vincitur Aegisos, testataque tempus in omne 
<ov. pont. 4.7.54>	sunt tua, Vestalis, carmine facta meo.

<ov. pont. 4.8.1>	Littera sera quidem, studiis exculte Suilii,
<ov. pont. 4.8.2>	huc tua pervenit, sed mihi grata tamen,
<ov. pont. 4.8.3>	qua, pia si possit superos lenire rogando
<ov. pont. 4.8.4>	gratia, laturum te mihi dicis opem.
<ov. pont. 4.8.5>	ut iam nil praestes, animi sum factus amici
<ov. pont. 4.8.6>	debitor, et meritum velle iuvare voco.
<ov. pont. 4.8.7>	impetus iste tuus longum modo duret in aevum,
<ov. pont. 4.8.8>	neve malis pietas sit tua lassa meis.
<ov. pont. 4.8.9>	ius aliquod faciunt adfinia vincula nobis,
<ov. pont. 4.8.10>	quae semper maneant inlabefacta precor.
<ov. pont. 4.8.11>	nam tibi quae coniunx, eadem mihi filia paene est,
<ov. pont. 4.8.12>	et quae te generum, me vocat illa virum,
<ov. pont. 4.8.13>	ei mihi, si lectis vultum tu versibus istis
<ov. pont. 4.8.14>	ducis et adfinem te pudet esse meum!
<ov. pont. 4.8.15>	 at nihil hic dignum poteris reperire pudore
<ov. pont. 4.8.16>	praeter fortunam, quae mihi caeca fuit.
<ov. pont. 4.8.17>	seu genus excutias, equites ab origine prima
<ov. pont. 4.8.18>	usque per innumeros inveniemur avos:
<ov. pont. 4.8.19>	sive velis qui sint mores inquirere nostri,
<ov. pont. 4.8.20>	errorem misero detrahe, labe carent.
<ov. pont. 4.8.21>	tu modo si quid agi sperabis posse precando,
<ov. pont. 4.8.22>	quos colis, exora supplice voce deos.
<ov. pont. 4.8.23>	di tibi sunt  Caesar iuvenis, tua numina placa,
<ov. pont. 4.8.24>	hac certe nulla est notior ara tibi.
<ov. pont. 4.8.25>	 non sinit illa sui vanas antistitis umquam
<ov. pont. 4.8.26>	esse preces: nostris hinc pete rebus opem.
<ov. pont. 4.8.27>	quamlibet exigua si nos ea iuverit aura,
<ov. pont. 4.8.28>	obruta de mediis cumba resurget aquis.
<ov. pont. 4.8.29>	tunc ego tura feram rapidis sollemnia flammis,
<ov. pont. 4.8.30>	et valeant quantum numina testis ero.
<ov. pont. 4.8.31>	nec tibi de Pario statuam, Germanice, templum
<ov. pont. 4.8.32>	marmore: carpsit opes illa ruina meas.
<ov. pont. 4.8.33>	templa domus facient vobis urbesque beatae;
<ov. pont. 4.8.34>	Naso suis opibus, carmine gratus erit.
<ov. pont. 4.8.35>	 parva quidem fateor pro magnis munera reddi,
<ov. pont. 4.8.36>	cum pro concessa verba salute damus,
<ov. pont. 4.8.37>	sed qui, quam potuit, dat maxima, gratus abunde est,
<ov. pont. 4.8.38>	et finem pietas contigit illa suum.
<ov. pont. 4.8.39>	nec quae de parva pauper dis libat acerra
<ov. pont. 4.8.40>	tura minus grandi quam data lance valent,
<ov. pont. 4.8.41>	agnaque tam lactens quam gramine pasta Falisco
<ov. pont. 4.8.42>	victima Tarpeios inficit icta focos,
<ov. pont. 4.8.43>	nec tamen officio vatum per carmina facto
<ov. pont. 4.8.44>	principibus res est aptior ulla viris.
<ov. pont. 4.8.45>	 carmina vestrarum peragunt praeconia laudum,
<ov. pont. 4.8.46>	neve sit actorum fama caduca cavent.
<ov. pont. 4.8.47>	carmine fit vivax virtus, expersque sepulchri
<ov. pont. 4.8.48>	notitiam serae posteritatis habet.
<ov. pont. 4.8.49>	tabida consumit ferrum lapidemque vetustas,
<ov. pont. 4.8.50>	nullaque res maius tempore robur habet.
<ov. pont. 4.8.51>	scripta ferunt annos, scriptis Agamemnona nosti,
<ov. pont. 4.8.52>	et quisquis contra vel simul arma tulit,
<ov. pont. 4.8.53>	quis Thebas septemque duces sine carmine nosset,
<ov. pont. 4.8.54>	et quicquid post haec, quidquid et ante fuit .
<ov. pont. 4.8.55>	 di quoque carminibus, si fas est dicere, fiunt,
<ov. pont. 4.8.56>	tantaque maiestas ore canentis eget.
<ov. pont. 4.8.57>	sic Chaos ex illa naturae mole prioris
<ov. pont. 4.8.58>	digestum partes scimus habere suas:
<ov. pont. 4.8.59>	sic adfectantes caelestia regna Gigantes
<ov. pont. 4.8.60>	ad Styga nimbifero vindicis igne datos .
<ov. pont. 4.8.61>	sic victor laudem superatis Liber ab Indis,
<ov. pont. 4.8.62>	Alcides capta traxit ab Oechalia.
<ov. pont. 4.8.63>	et modo, Caesar, avum, quem virtus addidit astris,
<ov. pont. 4.8.64>	sacrarunt aliqua carmina parte tuum.
<ov. pont. 4.8.65>	 siquid adhuc igitur vivi, Germanice, nostro
<ov. pont. 4.8.66>	restat in ingenio, serviet omne tibi.
<ov. pont. 4.8.67>	non potes officium vatis contemnere vates:
<ov. pont. 4.8.68>	iudicio pretium res habet ista tuo.
<ov. pont. 4.8.69>	quod nisi te nomen tantum ad maiora vocasset,
<ov. pont. 4.8.70>	gloria Pieridum summa futurus eras.
<ov. pont. 4.8.71>	sed dare materiam nobis quam carmina maius:
<ov. pont. 4.8.72>	nec tamen ex toto deserere illa potes.
<ov. pont. 4.8.73>	numeris modo bella geris, numeris modo verba coerces,
<ov. pont. 4.8.74>	quodque aliis opus est, hoc tibi lusus erit.
<ov. pont. 4.8.75>	utque nec ad citharam nec ad arcum segnis Apollo est.
<ov. pont. 4.8.76>	sed venit ad sacras nervus uterque manus,
<ov. pont. 4.8.77>	sic tibi nec docti desunt nec principis artes,
<ov. pont. 4.8.78>	mixta sed est animo cum Iove Musa tuo.
<ov. pont. 4.8.79>	quae quoniam nec nos unda summovit ab illa,
<ov. pont. 4.8.80>	ungula Gorgonei quam cava fecit equi,
<ov. pont. 4.8.81>	prosit opemque ferat communia sacra tueri,
<ov. pont. 4.8.82>	atque isdem studiis inposuisse manum:
<ov. pont. 4.8.83>	litora pellitis nimium subiecta Corallis
<ov. pont. 4.8.84>	ut tandem saevos effugiamque Getas:
<ov. pont. 4.8.85>	clausaque si misero patria est, ut ponar in ullo, 
<ov. pont. 4.8.86>	qui minus Ausonia distet  ab urbe, loco,
<ov. pont. 4.8.87>	unde tuas possim laudes celebrare recentes
<ov. pont. 4.8.88>	magnaque quam minima facta referre mora.
<ov. pont. 4.8.89>	tangat ut hoc votum caelestia, care Suilli,
<ov. pont. 4.8.90>	numina, pro socero paene precare tuo.

<ov. pont. 4.9.1>	Unde licet, non unde iuvat, Graecine, salutem
<ov. pont. 4.9.2>	mittit ab Euxinis hanc tibi Naso vadis,
<ov. pont. 4.9.3>	missaque di faciant Auroram occurrat ad illam,
<ov. pont. 4.9.4>	bis senos fasces quae tibi prima dabit:
<ov. pont. 4.9.5>	ut, quoniam sine me tanges Capitolia consul
<ov. pont. 4.9.6>	et fiam turbae pars ego nulla tuae,
<ov. pont. 4.9.7>	in domini subeat partes et praestet amici
<ov. pont. 4.9.8>	officium iusso littera nostra die.
<ov. pont. 4.9.9>	atque ego si fatis genitus melioribus essem
<ov. pont. 4.9.10>	 et mea sincere curreret axe rota,
<ov. pont. 4.9.11>	quo nunc nostra manus per scriptum fungitur, esset
<ov. pont. 4.9.12>	lingua salutandi munere functa tui,
<ov. pont. 4.9.13>	gratatusque darem cum dulcibus oscula verbis,
<ov. pont. 4.9.14>	nec minus ille meus quam tuus esset honor.
<ov. pont. 4.9.15>	 illa. confiteor, sic essem luce superbus,
<ov. pont. 4.9.16>	ut caperet fastus vix domus ulla meos:
<ov. pont. 4.9.17>	dumque latus sancti cingit tibi turba senatus,
<ov. pont. 4.9.18>	consulis ante pedes ire iuberer eques;
<ov. pont. 4.9.19>	et quamquam cuperem semper tibi proximus esse,
<ov. pont. 4.9.20>	gauderem lateris non habuisse locum,
<ov. pont. 4.9.21>	nec querulus, turba quamvis eliderer, essem:
<ov. pont. 4.9.22>	sed foret a populo tum mihi dulce premi,
<ov. pont. 4.9.23>	aspicerem gaudens, quantus foret agminis ordo,
<ov. pont. 4.9.24>	densaque quam longum turba teneret iter,
<ov. pont. 4.9.25>	quoque magis noris, quam me vulgaria tangant,
<ov. pont. 4.9.26>	spectarem, qualis purpura te tegeret.
<ov. pont. 4.9.27>	signa quoque in sella nossem formata curuli
<ov. pont. 4.9.28>	et totum Numidae sculptile dentis opus.
<ov. pont. 4.9.29>	at cum Tarpeias esses deductus in arces,
<ov. pont. 4.9.30>	dum caderet iussu victima sacra tuo,
<ov. pont. 4.9.31>	me quoque secreto grates sibi magnus agentem
<ov. pont. 4.9.32>	audisset media qui sedet aede deus;
<ov. pont. 4.9.33>	turaque mente magis plena quam lance dedissem,
<ov. pont. 4.9.34>	ter quater imperii laetus honore tui.
<ov. pont. 4.9.35>	 hic ego praesentes inter numerarer amicos,
<ov. pont. 4.9.36>	mitia ius urbis  si modo fata darent,
<ov. pont. 4.9.37>	quaeque mihi sola capitur nunc mente voluptas,
<ov. pont. 4.9.38>	tunc oculis etiam percipienda foret,
<ov. pont. 4.9.39>	non ita caelitibus visum est, et forsitan aequis;
<ov. pont. 4.9.40>	 nam quid me poenae causa negata iuvet?
<ov. pont. 4.9.41>	mente tamen, quae sola loco non exulat, utar,
<ov. pont. 4.9.42>	praetextam fasces aspiciamque tuos.
<ov. pont. 4.9.43>	haec modo te populo reddentem iura videbit,
<ov. pont. 4.9.44>	et se secreto  finget adesse tuis .
<ov. pont. 4.9.45>	nunc longi reditus hastae supponere lustri
<ov. pont. 4.9.46>	credet, et exacta cuncta locare fide:
<ov. pont. 4.9.47>	nunc facere in medio facundum verba senatu,
<ov. pont. 4.9.48>	publica quaerentem quid petat utilitas:
<ov. pont. 4.9.49>	nunc pro Caesaribus superis decernere grates,
<ov. pont. 4.9.50>	albave opimorum colla ferire boum.
<ov. pont. 4.9.51>	atque utinam, cum iam fueris potiora precatus,
<ov. pont. 4.9.52>	ut mihi placetur principis ira roges!
<ov. pont. 4.9.53>	surgat ad hanc vocem plena pius ignis ab ara,
<ov. pont. 4.9.54>	detque bonum voto lucidus omen apex.
<ov. pont. 4.9.55>	 interea, qua parte licet, ne cuncta queramur,
<ov. pont. 4.9.56>	hic quoque te festum consule tempus agam.
<ov. pont. 4.9.57>	altera laetitiae est nec cedens causa priori,
<ov. pont. 4.9.58>	successor tanti frater honoris erit.
<ov. pont. 4.9.59>	nam tibi finitum summo, Graecine, Decembri
<ov. pont. 4.9.60>	 imperium Iam suscipit ille die.
<ov. pont. 4.9.61>	quaeque est in vobis pietas, alterna feretis
<ov. pont. 4.9.62>	gaudia, tu fratris fascibus, ille tuis.
<ov. pont. 4.9.63>	sic tu bis fueris consul, bis consul et ille,
<ov. pont. 4.9.64>	inque domo binus conspicietur honor.
<ov. pont. 4.9.65>	 qui quamquam est ingens, et nullum Martia summo
<ov. pont. 4.9.66>	altius imperium consule Roma videt,
<ov. pont. 4.9.67>	multiplicat tamen hunc gravitas auctoris honorem,
<ov. pont. 4.9.68>	et maiestatem res data dantis habet,
<ov. pont. 4.9.69>	iudiciis igitur liceat Flaccoque tibique
<ov. pont. 4.9.70>	talibus Augusti tempus in omne frui.
<ov. pont. 4.9.71>	quod  tamen ab rerum cura propiore vacabit,
<ov. pont. 4.9.72>	vota precor votis addite vestra meis.
<ov. pont. 4.9.73>	et si quem dabit aura sinum, laxate rudentes,
<ov. pont. 4.9.74>	exeat e Stygiis ut mea navis aquis.
<ov. pont. 4.9.75>	 praefuit his, Graecine, locis modo Flaccus, et illo
<ov. pont. 4.9.76>	ripa ferox Histri sub duce tuta fuit.
<ov. pont. 4.9.77>	hic tenuit Mysas gentes in pace fideli,
<ov. pont. 4.9.78>	hic arcu fisos terruit ense Getas,
<ov. pont. 4.9.79>	hic raptam Troesmin  celeri virtute recepit,
<ov. pont. 4.9.80>	infecitque fero sanguine Danuvium.
<ov. pont. 4.9.81>	quaere loci faciem Scythicique incommoda caeli,
<ov. pont. 4.9.82>	et quam vicino terrear hoste roga:
<ov. pont. 4.9.83>	sintne litae tenues serpentis felle sagittae,
<ov. pont. 4.9.84>	fiat an humanum victima dira caput .
<ov. pont. 4.9.85>	mentiar, an coeat duratus frigore Pontus,
<ov. pont. 4.9.86>	et teneat glacies iugera multa freti,
<ov. pont. 4.9.87>	haec ubi narrant, quae sit mea fama require,
<ov. pont. 4.9.88>	quoque modo peragam tempora dura roga.
<ov. pont. 4.9.89>	nec sumus hic odio, nec scilicet esse meremur,
<ov. pont. 4.9.90>	nec cum fortuna mens quoque versa mea est.
<ov. pont. 4.9.91>	illa quies animi, quam tu laudare solebas,
<ov. pont. 4.9.92>	ille vetus solito perstat in ore pudor,
<ov. pont. 4.9.93>	sic ego sum longe, sic hic, ubi barbarus hostis,
<ov. pont. 4.9.94>	ut fera plus valeant legibus arma, facit,
<ov. pont. 4.9.95>	rem queat ut nullam tot iam, Graecine, per annos
<ov. pont. 4.9.96>	femina de nobis virve puerve queri.
<ov. pont. 4.9.97>	hoc facit ut misero faveant adsintque Tomitae:
<ov. pont. 4.9.98>	haec quoniam, tellus testificanda mihi est.
<ov. pont. 4.9.99>	illi me, quia velle vident, discedere malunt:
<ov. pont. 4.9.100>	respectu cupiunt hic tamen esse sui.
<ov. pont. 4.9.101>	nec mihi credideris: extant decreta, quibus nos
<ov. pont. 4.9.102>	laudat et inmunes publica cera facit,
<ov. pont. 4.9.103>	conveniens miseris et quamquam gloria non est,
<ov. pont. 4.9.104>	proxima dant nobis oppida munus idem.
<ov. pont. 4.9.105>	 nec pietas ignota mea est: videt hospita terra
<ov. pont. 4.9.106>	in nostra sacrum Caesaris esse domo.
<ov. pont. 4.9.107>	stant pariter natusque pius coniunxque sacerdos,
<ov. pont. 4.9.108>	numina iam facto non leviora deo.
<ov. pont. 4.9.109>	neu desit pars ulla domus, stat uterque nepotum,
<ov. pont. 4.9.110>	hic aviae lateri proximus, ille patris.
<ov. pont. 4.9.111>	his ego do totiens cum ture precantia verba,
<ov. pont. 4.9.112>	Eoo quotiens surgit ab orbe dies.
<ov. pont. 4.9.113>	tota, licet quaeras, hoc me non fingere dicet
<ov. pont. 4.9.114>	officii testis Pontica terra mei.
<ov. pont. 4.9.115>	Pontica me tellus, quantis hae possumus ara,
<ov. pont. 4.9.116>	natalem ludis scit celebrare dei.
<ov. pont. 4.9.117>	nec minus hospitibus pietas est cognita talis,
<ov. pont. 4.9.118>	misit in has siquos longa Propontis aquas, 
<ov. pont. 4.9.119>	is quoque, quo laevus  fuerat sub praeside Pontus,
<ov. pont. 4.9.120>	audierit frater forsitan ista tuus.
<ov. pont. 4.9.121>	fortuna est impar animo, talique libenter
<ov. pont. 4.9.122>	exiguas carpo munere pauper opes.
<ov. pont. 4.9.123>	nec vestris damus haec oculis, procul urbe remoti .
<ov. pont. 4.9.124>	contenti tacita sed pietate sumus.
<ov. pont. 4.9.125>	 et tamen haec tangent aliquando Caesaris aures.
<ov. pont. 4.9.126>	nil illi, toto quod fit in orbe, latet.
<ov. pont. 4.9.127>	tu certe scis haec, superis ascite, videsque,
<ov. pont. 4.9.128>	Caesar, ut est oculis subdita terra tuis.
<ov. pont. 4.9.129>	tu nostras audis inter convexa Iocatus
<ov. pont. 4.9.130>	sidera, sollicito quas damus ore, preces.
<ov. pont. 4.9.131>	perveniant istuc et carmina forsitan illa,
<ov. pont. 4.9.132>	quae de te misi caelite facta novo.
<ov. pont. 4.9.133>	auguror his igitur flecti tua numina, nec tu
<ov. pont. 4.9.134>	inmerito nomen mite Parentis habes.

<ov. pont. 4.10.1>	Haec mihi Cimmerio bis tertia ducitur aestas
<ov. pont. 4.10.2>	litore pellitos inter agenda Getas.
<ov. pont. 4.10.3>	ecquos tu silices, ecquod, carissime, ferrum
<ov. pont. 4.10.4>	duritiae confers, Albinovane, meae?
<ov. pont. 4.10.5>	 gutta cavat lapidem, consumitur anulus usu,
<ov. pont. 4.10.6>	atteritur  pressa vomer aduncus humo.
<ov. pont. 4.10.7>	tempus edax igitur praeter nos omnia perdit:
<ov. pont. 4.10.8>	cessat duritia mors quoque victa mea.
<ov. pont. 4.10.9>	exemplum est animi nimium patientes Ulixes,
<ov. pont. 4.10.10>	iactatus dubio per duo lustra mari .
<ov. pont. 4.10.11>	tempora solliciti sed non tamen omnia fati
<ov. pont. 4.10.12>	pertulit, et placidae saepe fuere morae,
<ov. pont. 4.10.13>	an grave sex annis pulchram fovisse Calypso
<ov. pont. 4.10.14>	aequoreaeque fuit concubuisse deae?
<ov. pont. 4.10.15>	 excipit Hippotades, qui dat pro munere ventos,
<ov. pont. 4.10.16>	curvet ut inpulsos utilis aura sinus,
<ov. pont. 4.10.17>	nec bene cantantes labor est audire puellas:
<ov. pont. 4.10.18>	nec degustanti lotos amara fuit.
<ov. pont. 4.10.19>	hos ego, qui patriae faciant oblivia, sucos
<ov. pont. 4.10.20>	parte meae vitae, si modo dentur, emam.
<ov. pont. 4.10.21>	nec tu contuleris urbem Laestrygonos umquam
<ov. pont. 4.10.22>	gentibus, obliqua quas obit Hister aqua.
<ov. pont. 4.10.23>	nec vincet Cyclops saevum feritate Piacchen.
<ov. pont. 4.10.24>	qui quota terroris pars solet esse mei!
<ov. pont. 4.10.25>	Scylla feris trunco quod latret ab inguine monstris,
<ov. pont. 4.10.26>	Heniochae nautis plus nocuere rates,
<ov. pont. 4.10.27>	nec potes infestis conferre Charybdin Achaeis,
<ov. pont. 4.10.28>	ter licet epotum ter vomat illa fretum,
<ov. pont. 4.10.29>	qui quamquam dextra regione licentius errant,
<ov. pont. 4.10.30>	securum latus hoc non tamen esse sinunt,
<ov. pont. 4.10.31>	hic agri infrondes, hic spicula tincta venenis,
<ov. pont. 4.10.32>	hic freta vel pediti pervia reddit hiems,
<ov. pont. 4.10.33>	ut, qua remus iter pulsis modo fecerat undis,
<ov. pont. 4.10.34>	siccus contempta nave viator eat.
<ov. pont. 4.10.35>	 qui veniunt istinc, vix vos ea credere dicunt,
<ov. pont. 4.10.36>	quam miser est, qui fert asperiora fide!
<ov. pont. 4.10.37>	crede tamen; nec te causas nescire sinemus,
<ov. pont. 4.10.38>	horrida Sarmaticum cur mare duret hiems,
<ov. pont. 4.10.39>	proxima sunt nobis plaustri praebentia formam
<ov. pont. 4.10.40>	et quae praecipuum sidera frigus habent.
<ov. pont. 4.10.41>	hinc oritur Boreas oraeque domesticus huic est
<ov. pont. 4.10.42>	et sumit vires a propiore loco.
<ov. pont. 4.10.43>	at Notus, adverso tepidum qui spirat ab axe,
<ov. pont. 4.10.44>	est procul et rarus languidiorque venit.
<ov. pont. 4.10.45>	 adde quod hic clauso miscentur flumina Ponto,
<ov. pont. 4.10.46>	vimque fretum multo perdit ab amne suam.
<ov. pont. 4.10.47>	huc Lycus, huc Sugaris Peniusque Hypanisque Calesque
<ov. pont. 4.10.48>	influit et crebro vertice tortus Halys,
<ov. pont. 4.10.49>	Partheniusque rapax, et volvens saxa Cynapses
<ov. pont. 4.10.50>	labitur, et nullo tardior amne Tyras,
<ov. pont. 4.10.51>	et tu, femineae Thermodon cognite turmae,
<ov. pont. 4.10.52>	et quondam Graiis Phasi petite viris,
<ov. pont. 4.10.53>	cumque Borysthenio liquidissimus amne Dyrapses
<ov. pont. 4.10.54>	et tacite peragens lene Melanthus iter,
<ov. pont. 4.10.55>	quique duas terras, Asiam Cadmique sororem,
<ov. pont. 4.10.56>	separat et cursus inter utramque facit,
<ov. pont. 4.10.57>	innumerique alii, quos inter maximus omnes
<ov. pont. 4.10.58>	cedere Danuvius se tibi, Nile, negat, 
<ov. pont. 4.10.59>	copia tot laticum, quas auget, adulterat undas,
<ov. pont. 4.10.60>	nec patitur vires aequor habere suas.
<ov. pont. 4.10.61>	quin etiam, stagno similis pigraeque paludi,
<ov. pont. 4.10.62>	caeruleus vix est diluiturque color.
<ov. pont. 4.10.63>	innatat unda freto dulcis, leviorque marina est,
<ov. pont. 4.10.64>	quae proprium mixto de sale pondus habet.
<ov. pont. 4.10.65>	 si roget haec aliquis cur sint narrata Pedoni,
<ov. pont. 4.10.66>	quidve loqui certis iuverit ista modis,
<ov. pont. 4.10.67>	detinui dicam curas tempusque fefelli.
<ov. pont. 4.10.68>	hunc fructum praesens attulit hora mihi.
<ov. pont. 4.10.69>	afuimus solito, dum scribimus ista, dolore,
<ov. pont. 4.10.70>	in mediis nec nos sensimus esse Getis.
<ov. pont. 4.10.71>	at tu, non dubito, cum Thesea carmine laudes,
<ov. pont. 4.10.72>	materiae titulos quin tueare tuae,
<ov. pont. 4.10.73>	quemque refers, imitere virum, vetat ille profecto
<ov. pont. 4.10.74>	tranquilli comitem temporis esse fidem.
<ov. pont. 4.10.75>	 qui quamquam est factis ingens et conditur a te
<ov. pont. 4.10.76>	vir tanto quanto debuit ore cani,
<ov. pont. 4.10.77>	est tamen ex illo nobis imitabile quiddam,
<ov. pont. 4.10.78>	inque fide Theseus quilibet esse potest.
<ov. pont. 4.10.79>	non tibi sunt hostes ferro clavaque domandi,
<ov. pont. 4.10.80>	per quos vix ulli pervius Isthmos erat:
<ov. pont. 4.10.81>	sed praestandus amor, res non operosa volenti.
<ov. pont. 4.10.82>	quis labor est puram non temerasse fidem?
<ov. pont. 4.10.83>	haec tibi, qui perstas  indeclinatus amico,
<ov. pont. 4.10.84>	non est quod lingua dicta querente putes.

<ov. pont. 4.11.1>	Gallio, crimen erit vix excusabile nobis,
<ov. pont. 4.11.2>	carmine te nomen non habuisse meo.
<ov. pont. 4.11.3>	tu quoque enim, memini, caelesti cuspide facta
<ov. pont. 4.11.4>	fovisti lacrimis vulnera nostra tuis.
<ov. pont. 4.11.5>	 atque utinam rapti iactura laesus amici
<ov. pont. 4.11.6>	sensisses ultra, quod quererere, nihil!
<ov. pont. 4.11.7>	non ita dis placuit, qui te spoliare pudica
<ov. pont. 4.11.8>	coniuge crudeles non habuere nefas.
<ov. pont. 4.11.9>	nuntia nam luctus mihi nuper epistula venit,
<ov. pont. 4.11.10>	lectaque cum lacrimis sunt tua damna meis.
<ov. pont. 4.11.11>	sed neque solari prudentem stultior ausim,
<ov. pont. 4.11.12>	verbaque doctorum nota referre tibi:.
<ov. pont. 4.11.13>	finitumque tuum, si non ratione, dolorem
<ov. pont. 4.11.14>	ipsa iam pridem suspicor esse mora.
<ov. pont. 4.11.15>	 dum tua pervenit, dum littera nostra recurrens
<ov. pont. 4.11.16>	tot maria ac terras permeat, annus abit.
<ov. pont. 4.11.17>	temporis officium est solacia dicere certi,
<ov. pont. 4.11.18>	dum dolor in cursu est et petit aeger opem.
<ov. pont. 4.11.19>	at cum longa dies sedavit vulnera mentis,
<ov. pont. 4.11.20>	intempestive qui movet  illa, novat.
<ov. pont. 4.11.21>	adde quod (atque utinam verum tibi venerit omen .)
<ov. pont. 4.11.22>	coniugio felix iam potes esse novo.

<ov. pont. 4.12.1>	Quo minus in nostris ponaris, amice, libellis,
<ov. pont. 4.12.2>	nominis efficitur condicione tui.
<ov. pont. 4.12.3>	ast ego non alium prius hoc dignarer honore - 
<ov. pont. 4.12.4>	est aliquis nostrum si modo carmen honor.
<ov. pont. 4.12.5>	 lex pedis officio fortunaque nominis obstat,
<ov. pont. 4.12.6>	quaque meos adeas est via nulla modos,
<ov. pont. 4.12.7>	nam pudet in geminos ita nomen scindere versus,
<ov. pont. 4.12.8>	desinat ut prior hoc incipiatque minor.
<ov. pont. 4.12.9>	et pudeat. Si te, qua syllaba parte moratur,
<ov. pont. 4.12.10>	artius adpellem Tuticanumque vocem.
<ov. pont. 4.12.11>	nec  potes in versum Tuticani more venire,
<ov. pont. 4.12.12>	fiat ut e longa syllaba prima brevis,
<ov. pont. 4.12.13>	aut producatur, quae nunc correptius exit,
<ov. pont. 4.12.14>	et sit porrecta longa secunda mora.
<ov. pont. 4.12.15>	 his ego si vitiis ausim corrumpere nomen,
<ov. pont. 4.12.16>	ridear et merito pectus habere neger.
<ov. pont. 4.12.17>	haec mihi causa fuit dilati muneris huius,
<ov. pont. 4.12.18>	quod meus adiecto faenore reddet  amor,
<ov. pont. 4.12.19>	teque canam quacumque nota, tibi carmina mittam,
<ov. pont. 4.12.20>	paene mihi puero cognite paene puer,
<ov. pont. 4.12.21>	perque tot annorum seriem, quot habemus uterque,
<ov. pont. 4.12.22>	non mihi, quam fratri frater, amate minus.
<ov. pont. 4.12.23>	tu bonus hortator, tu duxque comesque fuisti,
<ov. pont. 4.12.24>	eum regerem tenera frena novella manu.
<ov. pont. 4.12.25>	 saepe ego correxi sub te censore libellos,
<ov. pont. 4.12.26>	saepe tibi admonitu facta litura meo est,
<ov. pont. 4.12.27>	dignam Maeoniis Phaeacida condere chartis
<ov. pont. 4.12.28>	cum te Pieriae perdocuere deae.
<ov. pont. 4.12.29>	hic tenor, haec viridi concordia coepta iuventa
<ov. pont. 4.12.30>	venit ad albentis inlabefacta comas.
<ov. pont. 4.12.31>	quae nisi te moveant, duro tibi pectora ferro
<ov. pont. 4.12.32>	esse vel invicto clausa adamante putem,
<ov. pont. 4.12.33>	sed prius huic desint et bellum et frigora terrae,
<ov. pont. 4.12.34>	invisus nobis quae duo Pontus habet,
<ov. pont. 4.12.35>	et tepidus Boreas et sit praefrigidus Auster,
<ov. pont. 4.12.36>	et possit fatum mollius esse meum,
<ov. pont. 4.12.37>	quam tua sint lasso  praecordia dura sodali.
<ov. pont. 4.12.38>	hic cumulus nostris absit abestque malis.
<ov. pont. 4.12.39>	tu modo per superos, quorum certissimus ille est,
<ov. pont. 4.12.40>	 quo tuus assidue principe crevit honor,
<ov. pont. 4.12.41>	effice constanti profugum pietate tuendo,
<ov. pont. 4.12.42>	ne sperata meam deserat aura ratem, 
<ov. pont. 4.12.43>	quid mandem, quaeris? peream, nisi dicere vix est; 
<ov. pont. 4.12.44>	si modo, qui periit, ille perire potest.
<ov. pont. 4.12.45>	 nec quid agam invenio, nec quid nolimve velimve,
<ov. pont. 4.12.46>	nec satis utilitas est mihi nota mea.
<ov. pont. 4.12.47>	crede mihi, miseros prudentia prima relinquit,
<ov. pont. 4.12.48>	et sensus cum re consiliumque fugit,
<ov. pont. 4.12.49>	ipse, precor, quaeras, qua sim tibi parte iuvandus,
<ov. pont. 4.12.50>	quoque viam facias ad mea vota vado.

<ov. pont. 4.13.1>	O mihi non dubios inter memorande sodales,
<ov. pont. 4.13.2>	qui quod es, id vere, Care, vocans, ave!
<ov. pont. 4.13.3>	unde saluteris, color hic tibi protinus index
<ov. pont. 4.13.4>	et structura mei carminis esse potest.
<ov. pont. 4.13.5>	non quia mirifica est, sed quod non publica certe est:
<ov. pont. 4.13.6>	qualis enim cumque est, non latet esse meam.
<ov. pont. 4.13.7>	ipse quoque, ut titulum chartae de fronte revellas,
<ov. pont. 4.13.8>	quod sit opus, videor dicere posse, tuum.
<ov. pont. 4.13.9>	quamlibet in multis positus noscere libellis,
<ov. pont. 4.13.10>	perque observatas inveniere notas.
<ov. pont. 4.13.11>	proderit auctorem vires, quas Hercule dignas
<ov. pont. 4.13.12>	novimus atque illi, quem canis ipse, pares.
<ov. pont. 4.13.13>	et mea Musa potest, proprio deprensa colore,
<ov. pont. 4.13.14>	insignis vitiis forsitan esse suis.
<ov. pont. 4.13.15>	 tam mala Thersiten prohibebat forma latere,
<ov. pont. 4.13.16>	quam pulchra Nireus conspiciendus erat.
<ov. pont. 4.13.17>	nec te mirari, si sint vitiosa, decebit
<ov. pont. 4.13.18>	carmina, quae faciam paene poeta Getes.
<ov. pont. 4.13.19>	a! pudet, et Getico scripsi sermone libellum,
<ov. pont. 4.13.20>	structaque sunt nostris barbara verba modis:
<ov. pont. 4.13.21>	et placui (gratare mihi) coepique poetae
<ov. pont. 4.13.22>	inter inhumanos nomen habere Getas.
<ov. pont. 4.13.23>	materiam quaeris? laudes: de Caesare dixi.
<ov. pont. 4.13.24>	adiuta est novitas numine nostra dei.
<ov. pont. 4.13.25>	 nam patris Augusti docui mortale fuisse
<ov. pont. 4.13.26>	corpus, in aetherias numen abisse domos:
<ov. pont. 4.13.27>	esse parem virtute patri, qui frena rogatus
<ov. pont. 4.13.28>	saepe recusati ceperit imperii:
<ov. pont. 4.13.29>	esse pudicarum te Vestam, Livia, matrum,
<ov. pont. 4.13.30>	ambiguum nato dignior anne viro:
<ov. pont. 4.13.31>	esse duos iuvenes, firma adiumenta parentis,
<ov. pont. 4.13.32>	qui dederint animi pignora certa sui.
<ov. pont. 4.13.33>	haec ubi non patria perlegi scripta Camena,
<ov. pont. 4.13.34>	venit et ad digitos ultima charta meos,
<ov. pont. 4.13.35>	et caput et plenas omnes movere pharetras,
<ov. pont. 4.13.36>	et longum Getico murmur in ore fuit.
<ov. pont. 4.13.37>	atque aliquis "scribas haec cum de Caesare", dixit
<ov. pont. 4.13.38>	"Caesaris imperio restituendus eras." 
<ov. pont. 4.13.39>	ille quidem dixit: sed me iam, Care, nivali
<ov. pont. 4.13.40>	sexta relegatum bruma sub axe videt.
<ov. pont. 4.13.41>	carmina nil prosunt, nocuerunt carmina quondam,
<ov. pont. 4.13.42>	primaque tam miserae causa fuere fugae,
<ov. pont. 4.13.43>	at tu, per studii communia foedera sacri,
<ov. pont. 4.13.44>	per non vile tibi nomen amicitiae
<ov. pont. 4.13.45>	(sic capto Latiis Germanicus hoste catenis
<ov. pont. 4.13.46>	materiam vestris adferat ingeniis:
<ov. pont. 4.13.47>	sic valeant pueri, votum commune deorum,
<ov. pont. 4.13.48>	quos laus formandos est tibi magna datos),
<ov. pont. 4.13.49>	quanta potes, praebe nostrae momenta  saluti
<ov. pont. 4.13.50>	quae nisi mutato nulla futura loco est.

<ov. pont. 4.14.1>	Haec tibi mittuntur, quem sum modo carmine questus
<ov. pont. 4.14.2>	non aptum numeris nomen habere meis,
<ov. pont. 4.14.3>	in quibus, excepto quod adhuc utcumque valemus,
<ov. pont. 4.14.4>	nil, me praeterea quod iuvet, invenies.
<ov. pont. 4.14.5>	 ipsa quoque est invisa salus, suntque ultima vota
<ov. pont. 4.14.6>	quolibet ex istis scilicet ire locis.
<ov. pont. 4.14.7>	nulla mihi cura est, terra quo mittar  ab ista,
<ov. pont. 4.14.8>	hac quia, quam video, gratior omnis erit.
<ov. pont. 4.14.9>	in medias Syrtes, mediam mea vela Charybdin
<ov. pont. 4.14.10>	mittite, praesenti dum careamus humo.
<ov. pont. 4.14.11>	Styx quoque, si quid ea est, bene commutabitur Histro,
<ov. pont. 4.14.12>	siquid et inferius quam Styga mundus habet,
<ov. pont. 4.14.13>	gramina cultus ager, frigus minus odit hirundo,
<ov. pont. 4.14.14>	proxima Marticolis quam loca Naso Getis.
<ov. pont. 4.14.15>	 talia suscensent  propter mihi verba Tomitae,
<ov. pont. 4.14.16>	iraque carminibus publica mota meis.
<ov. pont. 4.14.17>	ergo ego cessabo numquam per carmina laedi,
<ov. pont. 4.14.18>	plectar et incauto semper ab ingenio?
<ov. pont. 4.14.19>	ergo ego, ne scribam, digitos incidere cunctor,
<ov. pont. 4.14.20>	telaque adhuc demens, quae nocuere, sequor?
<ov. pont. 4.14.21>	ad veteres scopulos iterum devertor  et illas,
<ov. pont. 4.14.22>	in quibus offendit naufraga puppis, aquas?
<ov. pont. 4.14.23>	sed nihil admisi, nulla est mea culpa, Tomitae,
<ov. pont. 4.14.24>	quos ego, cum loca sim vestra perosus, amo.
<ov. pont. 4.14.25>	 quilibet excutiat nostri monimenta laboris:
<ov. pont. 4.14.26>	littera de vobis est mea questa nihil,
<ov. pont. 4.14.27>	frigus et incursus omni de parte timendos
<ov. pont. 4.14.28>	et quod pulsetur murus ab hoste queror,
<ov. pont. 4.14.29>	in loca, non homines, verissima crimina dixi.
<ov. pont. 4.14.30>	culpatis vestrum vos quoque saepe solum,
<ov. pont. 4.14.31>	esset perpetuo sua quam vitabilis Ascra, 
<ov. pont. 4.14.32>	ansa est agricolae Musa docere senis:
<ov. pont. 4.14.33>	et fuerat genitus terra,
<ov. pont. 4.14.34>	qui scripsit, in illa, intumuit vati nec tamen Ascra suo.
<ov. pont. 4.14.35>	 quis patriam sollerte magis dilexit Ulixe?
<ov. pont. 4.14.36>	hoc tamen asperitas indice docta  loci est.
<ov. pont. 4.14.37>	non loca, sed mores scriptis vexavit amaris
<ov. pont. 4.14.38>	Scepsius Ausonios, actaque Roma rea est:
<ov. pont. 4.14.39>	falsa tamen passa est aequa convicia mente,
<ov. pont. 4.14.40>	obfuit auctori nec fera lingua suo.
<ov. pont. 4.14.41>	at malus interpres populi mihi concitat iram
<ov. pont. 4.14.42>	inque novum crimen carmina nostra vocat.
<ov. pont. 4.14.43>	tam felix utinam quam pectore candidus essem!
<ov. pont. 4.14.44>	extat adhuc nemo saucius ore meo.
<ov. pont. 4.14.45>	 adde quod Illyrica si iam pice nigrior essem,
<ov. pont. 4.14.46>	non mordenda mihi turba fidelis erat.
<ov. pont. 4.14.47>	molliter a vobis mea sors excepta, Tomitae,
<ov. pont. 4.14.48>	tam mites Graios indicat esse viros.
<ov. pont. 4.14.49>	gens mea Pacligni regioque domestica Sulmo
<ov. pont. 4.14.50>	non potuit nostris lenior esse malis.
<ov. pont. 4.14.51>	quem vix incolumi cuiquam salvoque daretis,
<ov. pont. 4.14.52>	is datus a vobis est mihi nuper honor.
<ov. pont. 4.14.53>	solus adhuc ego sum vestris inmunis in oris,
<ov. pont. 4.14.54>	exceptis, siqui munera legis habent.
<ov. pont. 4.14.55>	tempora sacrata mea sunt velata corona,
<ov. pont. 4.14.56>	publicus invito quam favor inposuit,
<ov. pont. 4.14.57>	quam grata est igitur Latonae Delia tellus,
<ov. pont. 4.14.58>	erranti tutum quae dedit una locum,
<ov. pont. 4.14.59>	tam mihi cara Tomis, patria quae sede fugatis
<ov. pont. 4.14.60>	tempus ad hoc nobis hospita fida manet,
<ov. pont. 4.14.61>	di modo fecissent, placidae spem posset habere
<ov. pont. 4.14.62>	pacis, et a gelido longius axe foret.

<ov. pont. 4.15.1>	Siquis adhuc usquam nostri non inmemor extat,
<ov. pont. 4.15.2>	quidve relegatus Naso, requirit, agam .
<ov. pont. 4.15.3>	Caesaribus vitam, Sexto debere salutem
<ov. pont. 4.15.4>	me sciat, a superis hic mihi primus erit.
<ov. pont. 4.15.5>	 tempora nam miserae complectar ut omnia vitae,
<ov. pont. 4.15.6>	a meritis eius pars mihi nulla vacat,
<ov. pont. 4.15.7>	quae numero tot sunt, quot in horto fertilis arvi
<ov. pont. 4.15.8>	Punica sub lento cortice grana rubent,
<ov. pont. 4.15.9>	Africa quot segetes, quot Tmolia terra racemos,
<ov. pont. 4.15.10>	quot Sicyon bacas, quot parit Hybla favos,
<ov. pont. 4.15.11>	confiteor: testere licet, signate Quirites!
<ov. pont. 4.15.12>	nil opus est legum viribus, ipse loquor, 
<ov. pont. 4.15.13>	inter opes et me, parvam rem, pone paternas:
<ov. pont. 4.15.14>	pars ego sum census quantulacumque tui.
<ov. pont. 4.15.15>	 quam tua Trinacria est regnataque terra Philippo,
<ov. pont. 4.15.16>	quam domus Augusto continuata foro,
<ov. pont. 4.15.17>	quam tua, rus oculis domini, Campania, gratum,
<ov. pont. 4.15.18>	quaeque relicta tibi, Sexte, vel empta tenes:
<ov. pont. 4.15.19>	tam tuus en ego sum, cuius te munere tristi
<ov. pont. 4.15.20>	non potes in Ponto dicere habere nihil,
<ov. pont. 4.15.21>	atque utinam possis, et detur amicius arvum,
<ov. pont. 4.15.22>	remque tuam ponas in meliore loco!
<ov. pont. 4.15.23>	quod quoniam in dis est, tempta lenire precando
<ov. pont. 4.15.24>	numina, perpetua quae pietate colis.
<ov. pont. 4.15.25>	 erroris nam tu vix est discernere nostri
<ov. pont. 4.15.26>	sis argumentum maius an auxilium.
<ov. pont. 4.15.27>	nec dubitans oro: sed flumine saepe secundo
<ov. pont. 4.15.28>	augetur remis cursus euntis aquae,
<ov. pont. 4.15.29>	et pudet et metuo semperque eademque precari,
<ov. pont. 4.15.30>	ne subeant animo taedia iusta tuo.
<ov. pont. 4.15.31>	verum quid faciam? res inmoderata cupido est.
<ov. pont. 4.15.32>	da veniam vitio, mitis amice, meo.
<ov. pont. 4.15.33>	scribere saepe aliud cupiens delabor eodem!
<ov. pont. 4.15.34>	ipsa locum per se littera nostra rogat.
<ov. pont. 4.15.35>	 seu tamen effectus habitura est gratia, seu me
<ov. pont. 4.15.36>	dura iubet gelido Parca sub axe mori,
<ov. pont. 4.15.37>	semper inoblita repetam tua munera mente,
<ov. pont. 4.15.38>	et mea me tellus audiet esse tuum.
<ov. pont. 4.15.39>	audiet et caelo posita est quaecumque sub ullo
<ov. pont. 4.15.40>	(transit nostra feros si modo Musa Getas)
<ov. pont. 4.15.41>	teque meae causam servatoremque salutis,
<ov. pont. 4.15.42>	meque tuum libra norit et aere minus.

<ov. pont. 4.16.1>	Invide, quid laceras Nasonis carmina rapti?
<ov. pont. 4.16.2>	non solet ingeniis summa nocere dies,
<ov. pont. 4.16.3>	famaque post cineres maior venit, et mihi nomen
<ov. pont. 4.16.4>	tum quoque, cum vivis adnumerarer, erat;
<ov. pont. 4.16.5>	cumque foret Marsus magnique Rabirius oris
<ov. pont. 4.16.6>	Iliacusque Macer sidereusque Pedo;
<ov. pont. 4.16.7>	et, qui Iunonem laesisset in Hercule, Carus,
<ov. pont. 4.16.8>	Iunonis si iam non gener ille foret,
<ov. pont. 4.16.9>	quique dedit Latio carmen regale Severus,
<ov. pont. 4.16.10>	et cum subtili Priscus uterque Numa,
<ov. pont. 4.16.11>	quique vel imparibus numeris. Montane, vel aequis
<ov. pont. 4.16.12>	sufficis, et gemino carmine nomen habes,
<ov. pont. 4.16.13>	et qui Penelopae rescribere iussit Ulixen
<ov. pont. 4.16.14>	errantem saevo per duo lustra mari,
<ov. pont. 4.16.15>	 quique suam Troesmin  imperfectumque dierum
<ov. pont. 4.16.16>	deseruit celeri morte Sabinus opus,
<ov. pont. 4.16.17>	ingeniique sui dictus cognomine Largus,
<ov. pont. 4.16.18>	Gallica qui Phrygium duxit in arva senem;
<ov. pont. 4.16.19>	quique canit domito Camerinus ab Hectore Troiam;
<ov. pont. 4.16.20>	quique sua nomen Phyllide Tuscus habet;
<ov. pont. 4.16.21>	velivolique maris vates, cui credere posses
<ov. pont. 4.16.22>	carmina caeruleos composuisse deos
<ov. pont. 4.16.23>	quique acies Libycas Romanaque proelia dixit;
<ov. pont. 4.16.24>	et Marius scripti dexter in omne genus;
<ov. pont. 4.16.25>	Trinacriusque suae Perseidos auctor, et auctor
<ov. pont. 4.16.26>	Tantalidae reducis Tyndaridosque Lupus;
<ov. pont. 4.16.27>	et qui Maeoniam Phaeacida  vertit, et une 
<ov. pont. 4.16.28>	Pindaricae fidicen tu quoque, Rufe, lyrae;
<ov. pont. 4.16.29>	Musaque Turrani tragicis innixa cothurnis;
<ov. pont. 4.16.30>	et tua cum socco Musa, Melisse, levi ;
<ov. pont. 4.16.31>	cum Varius Graccusque darent fera dicta tyrannis,
<ov. pont. 4.16.32>	Callimachi Proculus molle teneret iter,
<ov. pont. 4.16.33>	Tityron antiquas Passerque rediret  ad herbas
<ov. pont. 4.16.34>	aptaque venanti Grattius arma daret,
<ov. pont. 4.16.35>	 Nadas a Satyris caneret Fontanus amatas,
<ov. pont. 4.16.36>	clauderet imparibus verba Capella modis;
<ov. pont. 4.16.37>	cumque forent alii, quorum mihi cuncta referre
<ov. pont. 4.16.38>	nomina longa mora est, carmina vulgus habet ;
<ov. pont. 4.16.39>	essent et iuvenes, quorum quod inedita cura  est,
<ov. pont. 4.16.40>	adpellandorum nil mihi iuris adest
<ov. pont. 4.16.41>	(te tamen in turba non ausim. Cotta, silere,
<ov. pont. 4.16.42>	Pieridum lumen praesidiumque fori,
<ov. pont. 4.16.43>	maternos Cottas cui Messallasque paternos,
<ov. pont. 4.16.44>	Maxime, nobilitas ingeminata dedit)
<ov. pont. 4.16.45>	 dicere si fas est, claro mea nomine Musa
<ov. pont. 4.16.46>	atque inter tantos quae legeretur erat.
<ov. pont. 4.16.47>	ergo summotum patria proscindere, Livor,
<ov. pont. 4.16.48>	desine, neu cineres sparge, cruente, meos.
<ov. pont. 4.16.49>	omnia perdidimus: tantummodo vita relicta est,
<ov. pont. 4.16.50>	praebeat ut sensum materiamque mali.
<ov. pont. 4.16.51>	quid iuvat extinctos ferrum demittere  in artus? 
<ov. pont. 4.16.52>	non habet in nobis iam nova plaga locum.
